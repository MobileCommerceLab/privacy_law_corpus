KİŞİSEL VERİLERİN
KORUNMASI KANUNUNA
İLİŞKİN UYGULAMA REHBERİ

KİŞİSEL VERİLERİN KORUNMASI KANUNUNA İLİŞKİN UYGULAMA REHBERİ
KVKK Yayınları No: 1
ISBN : 978-605-80554-7-6
Aralık 2019, Ankara
Kişisel Verileri Koruma Kurumu
Adres: Nasuh Akar Mahallesi 1407. Sokak No: 4 Çankaya/ANKARA
Telefon: 0 312 216 50 00
Web: www.kvkk.gov.tr

“Bu kitapta yer alan içeriklerin, bireysel kullanım dışında izin alınmadan kısmen ya da tamamen kopyalanması, çoğaltılması, kullanılması, yayınlanması ve dağıtılması kesinlikle yasaktır. Bu yasağa uymayanlar
hakkında 5846 sayılı Fikir ve Sanat Eserleri Kanunu uyarınca yasal işlem yapılacaktır. Ürünün tüm hakları
saklıdır.”

İÇİNDEKİLER
I. KİŞİSEL VERİLERİN KORUNMASI KANUNUNA DUYULAN İHTİYAÇ 			

10

II. MEVZUAT 										15
A. ULUSLARARASI DÜZENLEMELER 							17
1. Avrupa Konseyi Düzenlemeleri							17
		a. 108 No’lu Kişisel Verilerin Otomatik İşleme Tabi Tutulması Karşısında
		Bireylerin Korunması Sözleşmesi 						17
		

b. 181 No’lu Kişisel Verilerin Otomatik İşleme Tabi Tutulması Karşısında

		

Bireylerin Korunması Sözleşmesine Ek Denetleyici Makamlar ve Sınır Aşan Veri

		Akışına İlişkin Protokol 							17
		

c. Avrupa İnsan Hakları Sözleşmesinin İlgili Hükümleri 			

18

2. Avrupa Birliği Düzenlemeleri							19
		

a. 95/46/EC Sayılı Kişisel Verilerin İşlenmesi ve Serbest Dolaşımı Bakımından 		

		

Bireylerin Korunmasına İlişkin Avrupa Parlamentosu ve Avrupa Konseyi

		Direktifi 									19
		

b. EU 2016/679 Sayılı Avrupa Birliği Genel Veri Koruma Tüzüğü (GDPR)

19

		c. Diğer Düzenlemeler 							20
B. ULUSAL DÜZENLEMELER								21
1. Anayasa									21
2. 6698 Sayılı Kişisel Verilerin Korunması Kanunu					

23

3. 5237 Sayılı Türk Ceza Kanunu							23
Uluslararası Düzenlemeler							24
Ulusal Düzenlemeler								25
III. ANAYASAL BİR HAK OLARAK KİŞİSEL VERİLERİN KORUNMASINI İSTEME HAKKI 	

27

IV. 6698 SAYILI KİŞİSEL VERİLERİN KORUNMASI KANUNU 				

33

A. GENEL OLARAK									35

B. AMAÇ										35
C. KAPSAM										37
1. Kanunun Kapsamı								37
2. Kanun Kapsamına Girmeyen Haller 						39
		

a. Tamamen Kanun Kapsamı Dışında Tutulan Haller 				

40

		

b. Kısmen Kanun Kapsamı Dışında Tutulan Haller 				

43

3. Kanunun Zaman Bakımından Uygulanması					45
4. Kanunun Kişi Bakımından Uygulanması						45
D. 6698 SAYILI KANUNDA YER ALAN TEMEL KAVRAMLAR				

46

1. Açık Rıza									46
		a. Belirli Bir Konuya İlişkin Olması 						48
		b. Bilgilendirmeye Dayanması 						49
		c. Özgür İradeyle Açıklanması 						50
2. Anonim Hale Getirme (Anonimleştirme)						51
3. İlgili Kişi									51
4. Kişisel Veri									52
5. Kişisel Verilerin İşlenmesi							53
		a. Otomatik İşleme 							54
		

b. Otomatik Olmayan Yollarla İşleme (Veri Kayıt Sisteminin Parçası Olmak

		Kaydıyla) 								55
6. Veri Sorumlusu ve Veri İşleyen							56
		a. Genel Olarak 								56
		b. Örnekler  								59
7. Veri Kayıt Sistemi								62
E. KİŞİSEL VERİLERİN İŞLENMESİNE İLİŞKİN TEMEL İLKELER				

63

1. Genel Olarak									63
		

a. Hukuka ve Dürüstlük Kurallarına Uygun Olma İlkesi 			

64

		

b. Doğru ve Gerektiğinde Güncel Olma İlkesi 				

66

		

c. Belirli, Açık ve Meşru Amaçlar İçin İşlenme İlkesi 				

67

		

ç. İşlendikleri Amaçla Bağlantılı, Sınırlı ve Ölçülü Olma İlkesi 			

68

		

d. İlgili Mevzuatta Öngörülen veya İşlendikleri Amaç İçin Gerekli Olan Süre

		Kadar Muhafaza Edilme İlkesi 						69
F. KİŞİSEL VERİLERİN İŞLENME ŞARTLARI						71
1. Açık Rıza									74
2. Kanunlarda Açıkça Öngörülmesi						74
3. Fiili İmkânsızlık								74
4. Sözleşmenin Kurulması ve İfası İçin Gerekli Olması				

75

5. Veri Sorumlusunun Hukuki Yükümlülüğünü Yerine Getirebilmesi İçin Zorunlu Olması 75
6. Kişisel Verilerin İlgili Kişi Tarafından Alenileştirilmiş Olması				

76

7. Kişisel Verilerin İşlenmesinin Bir Hakkın Tesisi, Kullanılması veya Korunması İçin
Zorunlu Olması									77
8. Veri İşlemenin İlgili Kişinin Temel Hak ve Özgürlüklerine Zarar Vermemek Kaydıyla
Veri Sorumlusunun Meşru Menfaatleri İçin Zorunlu Olması				

77

G. ÖZEL NİTELİKLİ KİŞİSEL VERİLERİN İŞLENME ŞARTLARI				

80

H. KİŞİSEL VERİLERİN SİLİNMESİ, YOK EDİLMESİ VEYA ANONİM HALE GETİRİLMESİ

83

I. KİŞİSEL VERİLERİN AKTARILMASI							87
1. Kişisel Verilerin Yurt İçinde Aktarılması						87
2. Kişisel Verilerin Yurt Dışına Aktarılması						90
		a. Yurt Dışına Veri Aktarımı 						90
		

b. Yeterli Koruma Bulunan Ülkelerin Belirlenmesinde ve Kurulca Yurt Dışına

		

Veri Aktarımına Verilecek İzinlerde Dikkate Alınacak Hususlar 		

93

J. KANUN KAPSAMINDAKİ HAK VE YÜKÜMLÜLÜKLER					

95

1. Veri Sorumlusunun Yükümlülükleri						95
		a. Aydınlatma Yükümlülüğü 						96
		b. Veri Güvenliğine İlişkin Yükümlülükler 					97
		

c. İlgili Kişiler Tarafından Yapılan Başvuruların Cevaplanması ve Kurul

		Kararlarının Yerine Getirilmesi Yükümlülüğü 				100

		

d. Veri Sorumluları Siciline Kaydolma Yükümlülüğü 				

101

		e. Bildirim Yükümlülüğü 							102
2. İlgili Kişinin Hakları								103
3. İlgili Kişinin Hak Arama Yöntemleri						104
		a. Veri Sorumlusuna Başvuru 						104
			

a.1. Başvuru ve Cevap Yöntemine İlişkin Kurallar 			

105

			

a.2. Veri Sorumlusuna Başvurunun Maliyetine İlişkin Kurallar 		

107

		b. Şikayet 								108
			

b.1. Kişisel Verileri Koruma Kurulunun İnceleme Yapması 		

108

			

b.2. Kurula Yapılacak İhbar ve Şikâyetlerin Taşıması Gereken Şartlar 	 109

			b.3. Kurulun İnceleme Süreci Konusundaki Yetki ve Yükümlülükleri 110
			

b.4. Kurulun Yapacağı İncelemenin Sonuçlandırılması 		

111

4. Veri İşleyenin Yükümlülükleri							112
K. VERİ SORUMLULARI SİCİLİ								113
1. Veri Sorumluları Sicilinin Nitelikleri						113
2. Veri Sorumluları Siciline Kayıt Zorunluluğu ve İstisnaları				

113

3. Veri Sorumluları Siciline Kayıt Bildirimi						115
L. CEZA HÜKÜMLERİ (SUÇLAR VE KABAHATLER)					

116

1. Suçlar									117
2. Kabahatler									119
M. GEÇİŞ HÜKÜMLERİ 									121
EKLER											123
EK-1:Kişisel Verilerin Silinmesi, Yok Edilmesi veya Anonim Hale Getirilmesi Hakkında
Yönetmelik									124
Ek-2: Veri Sorumluları Sicili Hakkında Yönetmelik					

130

Ek-3: Aydınlatma Yükümlülüğünün Yerine Getirilmesinde Uyulacak Usul ve Esaslar
Hakkında Tebliğ									140
Ek-4: Veri Sorumlusuna Başvuru Usul ve Esasları Hakkında Tebliğ			

144

8

9

I. KİŞİSEL VERİLERİN
KORUNMASI KANUNUNA
DUYULAN İHTİYAÇ

11

Günümüzde gerek devlet kurumları gerekse özel kuruluşlar, her gün binlerce kişiye
ilişkin çeşitli bilgilere ulaşabilmektedir. Elde edilen bilgiler, bilişim teknolojilerinde
yaşanan gelişmelerin de etkisiyle, kolaylıkla işlenebilmekte ve aktarılabilmektedir. Bu
bilgiler arasında gittikçe artan bir ölçüde kişisel verilerin de yer alması, söz konusu
verilerin korunması ihtiyacını gündeme getirmiştir.
1970’li yıllardan bu yana, ulusal ve uluslararası düzenlemeler yoluyla kişisel verilerin
korunmasına yönelik çalışmalar yürütülmektedir. Bu alanda ilk düzenleme 1970 tarihli
Almanya’nın Hessen Eyaletinde kabul edilen veri koruma kanunudur. Bu Kanun, bilişim
sistemleri yardımıyla tapu kayıtlarına erişim sağlanabilmesi karşısında, verilerin elde
edilmesi ve depolanmasına ilişkin usul ve esasları belirlemek amacıyla hazırlanmıştır.
Benzer şekilde, 1973 tarihli İsveç ve 1978 tarihli Fransa veri koruma kanunları da, devlet
elinde bulunan çok sayıdaki verinin “kimlik numarası” benzeri bir sistemle kaydedilmesi
ve entegre edilmesi sonucunda, etkin bir şekilde veri işlemenin mümkün hale gelmesi
ve bu kapsamda muhtemel riskler karşısında hukuken korunmaya ihtiyaç bulunduğu
düşüncesiyle hazırlanmıştır. Uluslararası düzenleme olarak Avrupa Konseyinin 1973 ve
1974 yıllarında, özel ve kamu kesimindeki elektronik veri bankalarında tutulan kişisel
verilerin korunmasında gerekli standartları belirlemek için kabul ettiği iki karar, kişisel
verilerin korunması ile ilgili sonradan çıkarılan düzenlemelere kaynaklık etmiştir.
Kişisel verilerin korunmasına ilişkin geniş kapsamlı ilk uluslararası sözleşme ise, Avrupa
Konseyi bünyesinde kabul edilen 1981 tarih ve 108 sayılı “Kişisel Verilerin Otomatik
İşleme Tabi Tutulması Karşısında Şahısların Korunmasına Dair Sözleşme” olmuştur.

12

Ayrıca Avrupa Konseyi Bakanlar Komitesi 108 sayılı Sözleşmenin uygulanmasına
yönelik usul ve esasları belirleyen toplam 20 tavsiye kararı çıkarmıştır.
Bu gelişmelerin ardından, Avrupa ülkelerinde ve Amerika Birleşik Devletleri’nde ulusal
düzlemde mevzuat oluşturulurken Birleşmiş Milletler (BM), Avrupa Konseyi, İktisadi
İşbirliği ve Kalkınma Teşkilatı (OECD) ve Avrupa Birliği (AB) kapsamında da çeşitli
yönerge, direktif ve uluslararası anlaşmalar hazırlanmıştır.
Ülkemizi kişisel verilerin korunmasına yönelik kanuni bir düzenleme hazırlamaya
yönelten temel etkenler; insan haklarının etkin bir biçimde korunması, AB ile yürütülen
üyelik müzakereleri ve uluslararası iş birliği ve ticaretin artırılması ihtiyacı şeklinde
sıralanabilir.
Öncelikle; kişisel verilerin korunması, temel bir insan hakkı olan özel hayatın gizliliği
ile doğrudan bağlantılıdır. Kişilerin, özel hayatının gizliliğini sağlayabilmek için üçüncü
kişilerin eline geçmesinde sakınca bulunan verilerinin hukuken korunması gereklidir.
Ayrıca; ülkemizle ilgili devam etmekte olan Avrupa Birliği tam üyelik sürecinde, müzakere
fasıllarından beşi kişisel verilerin korunması ile ilgilidir. Avrupa Birliği, ülkemizle ilgili
olarak hazırladığı ülke raporlarında kişisel verilerin korunmasına dair ulusal mevzuata
olan ihtiyacı vurgulamaktadır.

13

Son olarak; ülkemizde kişisel verilerin korunmasına ilişkin kanuni bir düzenleme
olmaması nedeniyle, polis birimleri arasında etkin iş birliğini hayata geçiren EUROPOL
ile güvenlik birimlerimiz arasında, EUROJUST ile de yargı makamlarımız arasında
elektronik veri paylaşımı noktasında sıkıntılar yaşanmıştır. Ayrıca yabancı sermayenin
ülkemizde yatırım yapması ve bu yatırımları ile başka ülkelerdeki yatırımlarını etkin bir
şekilde yönetebilmesi için ihtiyaç duyduğu veri aktarımı, kanuni düzenleme bulunmaması
sebebiyle zor koşullarda gerçekleştirilmiş ve bu durum yabancı sermayenin ülkemizde
yatırım yapması bakımından caydırıcı bir unsur olarak değerlendirilmiştir.

14

15

II. MEVZUAT

17

A. ULUSLARARASI DÜZENLEMELER
1. Avrupa Konseyi Düzenlemeleri
a. 108 No’lu Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesi
Avrupa Konseyi, 1970’li yıllardan itibaren kişisel verilerin korunması alanında çalışmalar
yapmıştır. Yapılan çalışmalar neticesinde 28 Ocak 1981 tarihinde Strazburg’da imzaya
açılan “Kişisel Verilerin Otomatik İşleme Tabi Tutulması Karşısında Bireylerin Korunması Sözleşmesi” 1 Ekim 1985 tarihinde yürürlüğe girmiştir. Türkiye, 28 Ocak 1981
tarihinde bu sözleşmeyi imzalayan ilk ülkelerden birisi olmuş; bu Sözleşme, 17 Mart
2016 tarih ve 29656 sayılı Resmi Gazete’de yayımlanarak iç hukuka dâhil edilmiştir.
Bugün 108 sayılı Sözleşme olarak da bilinen Sözleşmenin temel amacı; her üye ülkede,
uyruğu veya ikametgâhı ne olursa olsun gerçek kişilerin, temel hak ve özgürlüklerini ve
özellikle kendilerini ilgilendiren kişisel nitelikteki verilerin otomatik yollarla işleme tabi
tutulması karşısında özel yaşam haklarını güvence altına almaktır.

b. 181 No’lu Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesine Ek Denetleyici
Makamlar ve Sınır Aşan Veri Akışına İlişkin Protokol
Bu protokolde taraf devletler, ülkelerinde uygulanmak üzere kişisel verilerin korunması
alanında görevlerini tam bağımsızlıkla yerine getirecek denetleyici makam kurmayı

18

taahhüt etmiştir. Türkiye, bu protokolü 8 Kasım 2001 tarihinde imzalamıştır. Protokol,
5 Mayıs 2016 tarih ve 29703 sayılı Resmi Gazete’de yayımlanarak iç hukuka dâhil
edilmiştir.

c. Avrupa İnsan Hakları Sözleşmesinin İlgili Hükümleri
Ülkemizin de kurucu üyeleri arasında bulunduğu Avrupa Konseyi tarafından hazırlanan
ve 4 Kasım 1950’de Roma’da imzalanıp 3 Eylül 1953’te yürürlüğe giren İnsan Hakları
ve Özgürlüklerinin Korunmasına İlişkin Avrupa Sözleşmesi (AİHS), kişisel verilerin
işlenmesi hakkında doğrudan bir düzenleme içermemekle birlikte Avrupa İnsan Hakları
Mahkemesi, geliştirdiği içtihatlarıyla kişisel verileri koruma altına almıştır.
Diğer taraftan AİHS’nin “Özel ve Aile Hayatına Saygı Hakkı” başlıklı 8. maddesi “1.
Herkes özel ve aile hayatına, konutuna ve yazışmasına saygı gösterilmesi hakkına sahiptir.
2. Bu hakkın kullanılmasına bir kamu makamının müdahalesi, ancak müdahalenin
yasayla öngörülmüş ve demokratik bir toplumda ulusal güvenlik, kamu güvenliği,
ülkenin ekonomik refahı, düzenin korunması, suç işlenmesinin önlenmesi, sağlığın veya
ahlakın veya başkalarının hak ve özgürlüklerinin korunması için gerekli bir tedbir olması
durumunda söz konusu olabilir” şeklindedir. Bu madde ile kişisel verilerin korunmasına
doğrudan atıf yapılmamakla birlikte, esasen özel hayata ve aile hayatına saygı hakkı
kapsamında yer alan kişisel veriler hukuken koruma altına alınmıştır.

19

2. Avrupa Birliği Düzenlemeleri
a. 95/46/EC Sayılı Kişisel Verilerin İşlenmesi ve Serbest Dolaşımı
Bakımından Bireylerin Korunmasına İlişkin Avrupa Parlamentosu ve
Avrupa Konseyi Direktifi
Avrupa Birliğinde kişisel verilerin korunmasına ilişkin 1990’lı yıllarda başlayan çalışmalar
neticesinde 1995 yılında Avrupa Parlamentosu ve Avrupa Konseyi “Kişisel Verilerin
İşlenmesi ve Serbest Dolaşımı Bakımından Bireylerin Korunmasına İlişkin Direktif”i
kabul etmiştir. Direktifin temel amacı, Avrupa Birliği üye ülkelerindeki kişisel verilerin
korunmasına ilişkin düzenlemelerin uyumlaştırılmasıdır. AB üyesi ülkelerin, kişisel
verilerin korunmasına ilişkin kanuni düzenlemeleri bu Direktife dayanmaktadır. 6698
sayılı Kanun da büyük ölçüde bu Direktif esas alınarak hazırlanmıştır.
Diğer taraftan, AB’de 95/46/EC sayılı Direktife dayanan sektörel bazlı düzenlemeler de
mevcuttur. Bu düzenlemelerden en önemlisi, 2002/58/EC sayılı “Elektronik Haberleşme
Sektöründe Kişisel Verilerin İşlenmesi ve Özel Hayatın Gizliliğinin Korunmasına İlişkin
Direktif”tir.

b. EU 2016/679 Sayılı Avrupa Birliği Genel Veri Koruma Tüzüğü
(GDPR)
Avrupa Birliği, kişisel verilerin korunması alanında ortaya çıkan ihtiyaçları karşılamak
üzere 2012 yılında yeni bir tüzük çalışması başlatmıştır. Avrupa Parlamentosu, Avrupa
Konseyi ve Avrupa Komisyonu tarafından hazırlanan tüzük 2016 yılında kabul edilmiş
olup, 25 Mayıs 2018 tarihinde 95/46/EC sayılı Direktifi ilga ederek yürürlüğe girmiştir.

20

c. Diğer Düzenlemeler
Ayrıca kişisel verilerin korunmasına ilişkin uluslararası düzeyde, OECD’nin “Özel
Yaşamın Korunması ve Kişisel Verilerin Sınır Ötesi Akışına İlişkin Rehber İlkeleri” (23
Eylül 1980) ve BM’nin “Bilgisayarla İşlenen Kişisel Veri Dosyalarına İlişkin Rehber
İlkeleri” (14 Aralık 1990) bulunmaktadır.

21

B. ULUSAL DÜZENLEMELER
1. Anayasa
Anayasanın ikinci kısmında kişinin temel hak ve ödevleri düzenlenmektedir. Özel
hayatın gizliliği de kişinin temel haklarından biridir. Bu hak, Anayasa’nın 20. maddesinde
güvence altına alınmıştır. Teknolojik gelişmelerin temel hak ve hürriyetlere müdahale
edebilmeyi kolay hale getirmiş olması ve bu durumun hukuki bir sorun olarak kendini
göstermesi bu konuda yasal düzenlemeler yapmayı gerekli kılmıştır.
2010 yılında 5982 sayılı Kanunla yapılan Anayasa değişikliği ile Anayasanın 20.
maddesine bir fıkra eklenerek kişisel veriler, “özel hayatın gizliliği ve korunması hakkı”
kapsamında Anayasal güvence altına alınmıştır. Söz konusu fıkrada; “Herkes, kendisiyle
ilgili kişisel verilerin korunmasını isteme hakkına sahiptir. Bu hak; kişinin kendisiyle ilgili
kişisel veriler hakkında bilgilendirilme, bu verilere erişme, bunların düzeltilmesini veya
silinmesini talep etme ve amaçları doğrultusunda kullanılıp kullanılmadığını öğrenmeyi
de kapsar. Kişisel veriler, ancak kanunda öngörülen hallerde veya kişinin açık rızasıyla
işlenebilir. Kişisel verilerin korunmasına ilişkin esas ve usuller kanunla düzenlenir.”
hükmüne yer verilmiştir.

22

Anayasada yer verilen bu düzenleme ile;
• Herkesin, kendisiyle ilgili kişisel verilerin korunmasını isteme hakkına sahip olduğu,
• Bu hakkın; kişinin kendisiyle ilgili kişisel veriler hakkında bilgilendirilme, bu
verilere erişme, bunların düzeltilmesini veya silinmesini talep etme ve amaçları
doğrultusunda kullanılıp kullanılmadığını öğrenmeyi de kapsadığı,
• Kişisel verilerin, ancak kanunda öngörülen hallerde veya kişinin açık rızasıyla
işlenebileceği
hükme bağlanmıştır.

23

2. 6698 Sayılı Kişisel Verilerin Korunması Kanunu
Türkiye’de kişisel verilerin korunmasına ilişkin ayrı bir kanun çıkarmak için ilk kez 1989
yılında bir komisyon oluşturulmuştur. Bu komisyon henüz çalışmalarını tamamlayamadan
dağılmıştır. 2000 yılında yeni bir komisyon oluşturulmuş ve bu komisyon üç yıllık bir
çalışmanın neticesinde bir kanun tasarısı hazırlamıştır. Fakat hazırlanan tasarı çeşitli
nedenlerle kanunlaşamamıştır. 2008 ve 2014 yıllarında, Adalet Bakanlığı öncülüğünde
yeni bir tasarı hazırlanıp Türkiye Büyük Millet Meclisine (TBMM) sunulmuşsa da yasama
dönemi sona erdiği için ilgili kanun teklifleri kadük hale gelmiştir.
Anayasada da, kişisel verilerin korunmasıyla ilgili detaylı düzenlemelerin kanunla
yapılacağı belirtilmektedir. Bu kapsamda, 26 Aralık 2014 tarihinde “Kişisel Verilerin
Korunması Kanunu Tasarısı” TBMM Başkanlığına sunulmuştur. Tasarı, 24 Mart 2016
tarihinde kabul edilerek kanunlaşmış ve 6698 sayılı Kişisel Verilerin Korunması Kanunu
7 Nisan 2016 tarih ve 29677 sayılı Resmi Gazete’de yayımlanarak yürürlüğe girmiştir.

3. 5237 Sayılı Türk Ceza Kanunu
5237 sayılı Türk Ceza Kanununun (TCK) 135. maddesinde, kişisel verilerin kaydedilmesi,
136. maddesinde, verileri hukuka aykırı olarak verme veya ele geçirme, 138.
maddesinde, verileri yok etmeme filleri suç olarak düzenlenmiştir. Ayrıca TCK’nın 140.
maddesinde bu suçlarla ilgili olarak tüzel kişiler hakkında güvenlik tedbiri uygulanacağı
hüküm altına alınmıştır.

24

ULUSLARARASI DÜZENLEMELER

25

ULUSAL DÜZENLEMELER

26

27

III. ANAYASAL BİR
HAK OLARAK KİŞİSEL
VERİLERİN KORUNMASINI
İSTEME HAKKI

29

Anayasanın ikinci kısmında kişinin temel hak ve ödevleri düzenlenmektedir. Özel
hayatın gizliliği de kişinin temel haklarından biridir. Bu hak, Anayasanın 20. maddesinde
güvence altına alınmıştır. Teknolojik gelişmelerin temel hak ve hürriyetlere müdahale
edebilmeyi kolay hale getirmiş olması ve bu durumun hukuki bir sorun olarak kendini
göstermesi bu konuda yasal düzenlemeler yapmayı gerekli kılmıştır.
2010 yılında 5982 sayılı Kanunla yapılan Anayasa değişikliği ile Anayasanın 20.
maddesine bir fıkra eklenerek kişisel veriler, “özel hayatın gizliliği ve korunması hakkı”
kapsamında Anayasal güvence altına alınmıştır. Söz konusu fıkrada; “Herkes, kendisiyle
ilgili kişisel verilerin korunmasını isteme hakkına sahiptir. Bu hak; kişinin kendisiyle ilgili
kişisel veriler hakkında bilgilendirilme, bu verilere erişme, bunların düzeltilmesini veya
silinmesini talep etme ve amaçları doğrultusunda kullanılıp kullanılmadığını öğrenmeyi
de kapsar. Kişisel veriler, ancak kanunda öngörülen hallerde veya kişinin açık rızasıyla
işlenebilir. Kişisel verilerin korunmasına ilişkin esas ve usuller kanunla düzenlenir.”
hükmüne yer verilmiştir.
Bahse konu Anayasa hükmüne göre;
• Herkes, kendisiyle ilgili kişisel verilerin korunmasını isteme hakkına sahiptir. Bu
anlamda bireyler temel olarak, kendileri ile ilgili kişisel verilerin ilgisiz üçüncü kişilerin
eline geçmemesi konusunda gerekli tedbirlerin alınmasını isteme hakkına sahiptir.
• Bu hak; kişinin kendisiyle ilgili kişisel veriler hakkında bilgilendirilme, bu verilere
erişme, bunların düzeltilmesini veya silinmesini talep etme ve amaçları doğrultusunda
kullanılıp kullanılmadığını öğrenmeyi de kapsar. Bu anlamda bireyler, hangi amaçla
hangi kişisel verilerinin kullanıldığını öğrenme hakkına sahip olduğu gibi söz konusu

30

kişisel verilerde herhangi bir yanlışlık bulunması halinde bu durumun düzeltilmesini
ya da verilerinin silinmesini isteme hakkına da sahiptir.
• Kişisel veriler, ancak kanunda öngörülen hallerde veya kişinin açık rızasıyla
işlenebilir. Yasal bir düzenleme bulunmaması ya da bireyin kendisine ait kişisel
verilerin işlenmesi yönünde açık bir irade beyanının olmaması durumunda kişisel
verilerin işlenebilmesi mümkün değildir.
Bu maddeye ilişkin değişiklik teklifinin gerekçesinde; “Anayasada kişisel verilerin
korunmasına yönelik dolaylı hükümler bulunmakla birlikte yeterli değildir. Mukayeseli
hukukta ve tarafı olduğumuz uluslararası belgelerde de kişisel verilerin korunması
önemle vurgulanmaktadır. Maddeyle, herkesin, kendisiyle ilgili kişisel verilerin
korunmasını isteme hakkı, anayasal bir hak olarak teminat altına alınmaktadır. Bu
bağlamda, bireylerin kendilerini ilgilendiren kişisel veriler üzerinde hangi hak ve yetkilere
sahip olduğu ve kişisel verilerin hangi hallerde işlenebileceği hükme bağlanırken, kişisel
verilerin korunmasına ilişkin esas ve usullerin kanunla düzenleneceği öngörülmektedir.”
ifadesine yer verilmiştir.
Anayasanın 20. maddesinin 3. fıkrasında kişisel verilerin korunması öngörülmektedir.
Ayrıca kişisel verilerin hukuka aykırı olarak işlenmesi, Anayasanın 17. maddesi ile
güvence altına alınan kişi dokunulmazlığı, kişinin maddi ve manevi varlığını koruma
ve geliştirme hakkı ile Anayasanın 20. ve 22. maddelerinde düzenlenen özel hayatın
gizliliği ve korunması hakkının ihlali anlamına da gelmektedir.
Anayasanın 20. maddesinin 3. fıkrasında, kişisel verilerin ancak bireyin açık rızası veya
kanunda öngörülen hallerde işlenebileceği, kişisel verilerin nasıl korunacağına ilişkin

31

esas ve usullerin kanunla düzenleneceği ifade edilmiştir. Anayasa hükmünde, kanunla
öngörülen hallerde kişisel verilerin işlenebileceği belirtilmesine rağmen, özel sınırlama
sebeplerine yer verilmediği görülmektedir.
Anayasada öngörülen hüküm gereğince 26 Aralık 2014 tarihinde “Kişisel Verilerin
Korunması Kanunu Tasarısı” TBMM Başkanlığına sunulmuştur. Tasarı, 24 Mart 2016
tarihinde kabul edilerek kanunlaşmış ve 6698 sayılı Kişisel Verilerin Korunması Kanunu
7 Nisan 2016 tarih ve 29677 sayılı Resmi Gazete’de yayımlanarak yürürlüğe girmiş,
böylece kişisel verilerin korunması için gerekli hukuksal altyapı tamamlanmıştır.

32

33

IV. 6698 SAYILI KİŞİSEL
VERİLERİN KORUNMASI
KANUNU

35

A. GENEL OLARAK
Teknolojinin günlük hayatın içine tamamen nüfuz ettiği günümüzde bireyin kimlik,
iletişim, sağlık ve mali bilgileri, dini inancı, siyasi görüşü gibi kişisel verilerinin
mahremiyetini korumak büyük önem arz etmektedir. Kişisel veriler, gerek özel sektör
gerek kamu sektörü tarafından bilişim sistemleri üzerinden otomatik yollarla sıkça
işlenmektedir. Bu verilerin işlenmesi bireyler ile mal ve hizmet sunanlar bakımından
bazı kolaylıklar ve avantajlar sağlasa da, söz konusu verilerin istismar edilme riskini
de beraberinde getirmektedir. Dolayısıyla bu iki menfaat arasında meşru ve makul
dengenin kurulması gereklidir.
Ülkemizde 1981 yılından beri kişisel verilerin korunması konusunda mevzuat oluşturma
çalışmaları yapılmaktadır. 7 Nisan 2016 tarihinde yürürlüğe giren 6698 sayılı Kişisel
Verilerin Korunması Kanunu, bu kanunlaştırma sürecinin en önemli aşaması olarak
hukuk düzenimiz içerisinde yerini almıştır. 6698 sayılı Kanun, bu alandaki en iyi
uygulama ilkeleri ve esaslarını yansıtacak şekilde hazırlanmıştır.

B. AMAÇ
2010 yılında 5982 sayılı Kanunla Anayasanın 20. maddesine eklenen fıkra ile, herkesin
kendisiyle ilgili kişisel verilerin korunmasını isteme hakkı anayasal bir hak olarak teminat
altına alınmıştır. Bu bağlamda, bireylerin kendilerini ilgilendiren kişisel veriler üzerinde
hangi hak ve yetkilere sahip olduğu ve kişisel verilerin hangi hallerde işlenebileceği
hükme bağlanırken, kişisel verilerin korunmasına ilişkin usul ve esasların kanunla
düzenleneceği öngörülmektedir.
Nitekim, Kanunun 1. maddesinde Kanunun amacı açık bir şekilde belirtilmiştir. Bu
hükme göre amaç, kişisel verilerin işlenmesinde başta özel hayatın gizliliği olmak üzere

36

kişilerin temel hak ve özgürlüklerini korumak ve kişisel verileri işleyen gerçek ve tüzel
kişilerin yükümlülükleri ile uyacakları usul ve esasları düzenlemektir.
Maddenin gerekçesinde de belirtildiği üzere Kanunun amacı, kişisel verilerin
işlenmesinin disiplin altına alınması ve Anayasada öngörülen başta özel hayatın gizliliği
olmak üzere temel hak ve özgürlüklerin korunmasıdır. Kanun ile son yıllarda önem
kazanan, kişinin mahremiyetinin korunması ile veri güvenliğinin sağlanması ve kişisel
verileri işleyen gerçek ve tüzel kişilerin yükümlülükleri ile uyacakları usul ve esasların
düzenlenmesi de bu kapsamda değerlendirilmektedir.
Kanunla, kişisel verilerin sınırsız biçimde ve gelişigüzel toplanmasının, yetkisiz kişilerin
erişimine açılmasının, açıklanması veya amaç dışı ya da kötüye kullanımı sonucu kişilik
haklarının ihlal edilmesinin önüne geçilmesi amaçlanmaktadır.
Kişisel verilerin hangi kurallara tabi olarak, hangi şartlarda işlenebileceği hususunu
kontrol altına alma amacını güden Kanun, kişisel verilerin işlenmesine ilişkin denetim
mekanizmaları getirerek, bu verilerin hukuka aykırı olarak işlenmesini engellemeyi
hedeflemektedir. Ayrıca, kişisel verileri işleyen gerçek ve tüzel kişilerin yükümlülükleri
ile uyacakları usul ve esasların da düzenlenmesi Kanunun amaçları arasında yer
almaktadır.
Bu maddeye göre Kanunun amacı:
• Kişisel verilerin işlenmesinde, kişilerin temel hak ve özgürlüklerini korumak,
• Kişisel verileri işleyen gerçek ve tüzel kişilerin yükümlülükleri ile uyacakları usul ve
esasları düzenlemek (disiplin altına almak),
• Kişilerin mahremiyetini korumak (özel hayatın gizliliği),
• Kişisel veri güvenliğini sağlamak,
olarak sayılabilir.

37

C. KAPSAM
1. Kanunun Kapsamı
Kanunun 2. maddesinde, Kanunun kapsamı belirtilmiştir. Bu maddeye göre Kanun,
kişisel verileri işlenen gerçek kişiler ile bu verileri tamamen veya kısmen otomatik olan
ya da herhangi bir veri kayıt sisteminin parçası olmak kaydıyla otomatik olmayan yollarla
işleyen gerçek ve tüzel kişiler hakkında uygulanacaktır.
Kanunda kamu kurumları ile özel kuruluşlar açısından ayrım yapılmamıştır. Kanunun
belirlediği usul ve esaslar kural olarak tüm kurum ve kuruluşlar için geçerlidir.
Dolayısıyla kamu kurumlarının işlediği kişisel veriler hakkında da bu Kanun hükümleri
uygulanacaktır.
6698 sayılı Kanun kapsamında koruma altına alınan kişisel veriler sadece gerçek kişilere
ait olan kişisel veriler olup, tüzel kişilere ait olanlar koruma altında bulunmamaktadır.
Fakat tüzel kişiye ait verinin elde edilmesi, bir veya birden fazla gerçek kişinin
kimliğinin belirlenmesine neden oluyor ise, bu tür verilerin de Kanunun korumasından
yararlanması mümkün olabilir. Bu durumda da esasen korunan, gerçek kişiye ilişkin
kişisel veriler olmaktadır.
Kanunda kişisel verilerin kısmen veya tamamen otomatik olan ya da herhangi bir
veri kayıt sisteminin parçası olmak kaydıyla otomatik olmayan yollarla işlenmesi
bakımından da herhangi bir fark öngörülmemiştir. Bu doğrultuda kişisel verilere ulaşımı
kolaylaştıracak şekilde, belirli bir kritere göre yapılandırılmış her türlü sistem Kanun
kapsamında değerlendirilecektir.

38

Günümüzde kişisel veriler, büyük oranda otomatik yollarla işlenmektedir. Daha önce
otomatik olmayan yollarla işlenmiş verilerin ise, pek çok yerde hızla elektronik ortama
aktarıldığı görülmektedir. Buna bağlı olarak, “tamamen veya kısmen otomatik yollarla
işlenen veriler” ve “herhangi bir veri kayıt sisteminin parçası olmak kaydıyla otomatik
olmayan yollarla işlenen veriler” 6698 sayılı Kanun kapsamında koruma altına alınmıştır.
Dolayısıyla Kanun otomatik olmayan yollarla işlenen verileri tamamen kapsam dışında
bırakmamaktadır. Burada önemli olan otomatik olmayan yollarla işlenen verilerin veri
kayıt sisteminin parçası olup olmadığıdır. Örneğin, herhangi bir kritere bağlı olmaksızın
kişilerin ad ve soyadlarının rastgele bir şekilde kağıtta yer alması hali Kanun kapsamına
girmemekle birlikte, söz konusu isimlerin belirli bir kritere göre bir kağıda kaydedilmesi
halinde, bu veri kaydı Kanun kapsamında değerlendirilecektir. Bu çerçevede:
• Kanunda “kısmen veya tamamen otomatik yolla işleme” ifadesinin ne anlama
geldiği açıklığa kavuşturulmamıştır. 108 sayılı Avrupa Konseyi Sözleşmesinde
ise “otomatik işleme” ifadesinden; verilerin kaydı, bu verilere mantıksal ve/
veya aritmetik işlemlerin uygulanması, verilerin değiştirilmesi, silinmesi, geri elde
edilmesi veya dağıtılması işlemlerinin otomatik veya kısmen otomatik yöntemlerle
gerçekleştirilmesinin anlaşılacağı ifade edilmiştir.
• Herhangi bir veri kayıt sisteminin parçası olmak kaydıyla otomatik olmayan yollarla
işlenen veriler de 6698 sayılı Kanun kapsamında korunmaktadır. Veri kayıt sistemi,
Kanunun 3. maddesinde “kişisel verilerin belirli kriterlere göre yapılandırılarak
işlendiği kayıt sistemi” şeklinde tanımlanmıştır. Dolayısıyla elle işlenen (manuel)
verilerin herhangi bir kritere göre yapılandırılan bir kayıt sistemine dahil edilmesi
durumunda, bu tür verilerle ilgili olarak da 6698 sayılı Kanun uygulanacaktır.

39

• Otomatik olmayan yollarla işlenen kişisel veriler, bir veri kayıt sisteminin parçası
değilse Kanun kapsamında değerlendirilmeyecektir. Fakat bu durum ilgili verilerin
kişisel veri niteliğini etkilemeyeceği için, bu verilere ilişkin hukuka aykırı eylemler de
5237 sayılı TCK kapsamında suç teşkil etmeye devam edecektir.

2. Kanun Kapsamına Girmeyen Haller
Kanun sadece gerçek kişilerle ilgili verilere uygulanır. Tüzel kişilerle ilgili veriler bu
Kanun kapsamında değildir. Çünkü Kanunun 1. maddesinde “kişisel verileri işlenen
gerçek kişiler” ifadesi kullanılmıştır.
Ayrıca, Kanunun kişisel verilerin işlenmesine ilişkin hükümleri fiziksel olarak kayıt altına
alınan ve veri kayıt sisteminin parçası olmayan kişisel verilere de uygulanmaz. Nitekim,
Kanunun 1. maddesinde “tamamen veya kısmen otomatik olan ya da herhangi bir veri
kayıt sisteminin parçası olmak kaydıyla otomatik olmayan yollarla işlenmesi” ifadesi
kullanılmıştır.
Öte yandan, Kanunun 28. maddesinde tamamen veya kısmen kapsam dışı olan
haller hükme bağlanmıştır. Bu maddenin 1. fıkrasında tam istisnalar, 2. fıkrasında ise
kısmi istisnalar düzenlenmiştir. Tam istisna halinde Kanun hükümleri hiçbir şekilde
uygulanmayacaktır. Kısmi istisna hallerinde ise, Kanunun sadece bazı hükümleri
uygulanmayacaktır.

40

a. Tamamen Kanun Kapsamı Dışında Tutulan Haller
Kanunun 28. maddesinin 1. fıkrasında, Kanunun kapsamına girmeyen haller tek tek
sayılmıştır. Bunlar:
• Kişisel verilerin, üçüncü kişilere verilmemek ve veri güvenliğine ilişkin yükümlülüklere
uyulmak kaydıyla gerçek kişiler tarafından tamamen kendisiyle veya aynı konutta
yaşayan aile fertleriyle ilgili faaliyetler kapsamında işlenmesi,
• Kişisel verilerin resmi istatistik ile anonim hâle getirilmek suretiyle araştırma,
planlama ve istatistik gibi amaçlarla işlenmesi,
• Kişisel verilerin millî savunmayı, millî güvenliği, kamu güvenliğini, kamu düzenini,
ekonomik güvenliği, özel hayatın gizliliğini veya kişilik haklarını ihlal etmemek ya da
suç teşkil etmemek kaydıyla, sanat, tarih, edebiyat veya bilimsel amaçlarla ya da
ifade özgürlüğü kapsamında işlenmesi,
• Kişisel verilerin millî savunmayı, millî güvenliği, kamu güvenliğini, kamu düzenini
veya ekonomik güvenliği sağlamaya yönelik olarak kanunla görev ve yetki verilmiş
kamu kurum ve kuruluşları tarafından yürütülen önleyici, koruyucu ve istihbari
faaliyetler kapsamında işlenmesi,
• Kişisel verilerin soruşturma, kovuşturma, yargılama veya infaz işlemlerine ilişkin
olarak yargı makamları veya infaz mercileri tarafından işlenmesidir.

41

Kişisel verilerin kendisiyle veya aynı konutta yaşayan aile fertleriyle ilgili faaliyetler
kapsamında işlenmesi:
Kişisel verilerin, üçüncü kişilere verilmemek ve veri güvenliğine ilişkin yükümlülüklere
uyulmak kaydıyla gerçek kişiler tarafından tamamen kendisiyle veya aynı konutta
yaşayan aile fertleriyle ilgili faaliyetler kapsamında işlenmesi durumunda Kanun
hükümleri uygulanmaz.
Bu fıkra kapsamında; aynı konutta yaşayan aile fertlerinin aile içinde verilerinin
işlenmesi noktasında istisna söz konusudur. Örneğin, doğum günü gibi özel günlerde
aile içerisinde çekilen fotoğraflar bu Kanun kapsamında değildir. Ancak bu verilerin
üçüncü kişilerle paylaşılması veya alenileştirilmesi halinde, örneğin doğum gününde
çekilen fotoğrafların aleni olacak şekilde sosyal medyada paylaşılması durumunda
istisnadan söz edilemeyecektir.
Kişisel verilerin resmi istatistik ile anonim hale getirilmek suretiyle araştırma,
planlama ve istatistik gibi amaçlarla işlenmesi :
Kişisel verilerin resmi istatistik ile anonim hâle getirilmek suretiyle araştırma, planlama
ve istatistik gibi amaçlarla işlenmesi durumunda Kanun hükümleri uygulanmaz. Buna
göre kişisel verilerin resmi istatistik kapsamında işlenmesi durumunda kanun hükümleri
uygulanmayacaktır.
Öte yandan araştırma, planlama ve istatistik gibi amaçlarla kişisel veri toplanması
sonrasında verilerin anonim hale getirilmesi de istisna kapsamındadır. Örneğin,
bir kamuoyu araştırma kuruluşu tarafından yapılan ankette yer alan kişisel verilerin
sonradan anonim hale getirilmesi.

42

“Araştırma, planlama ve istatistik gibi” düzenlemesindeki “gibi” sözcüğü, bu sayılanların
örnek olduğunu belirtmektedir. Dolayısıyla benzer yöntemlerin de istisna kapsamında
yer alabileceği söylenebilir. Burada önemli olan, bu bilgilerin anonim hale getirilmiş
olmasıdır.
Anonim hale getirmek ise; kişisel verilerin, başka verilerle eşleştirilerek dahi hiç bir
surette kimliği belirli veya belirlenebilir bir gerçek kişi ile ilişkilendirilemeyecek hale
getirilmesini ifade eder.
Kişisel verilerin sanat, tarih, edebiyat veya bilimsel amaçlarla ya da ifade özgürlüğü
kapsamında işlenmesi:
Kişisel verilerin millî savunmayı, millî güvenliği, kamu güvenliğini, kamu düzenini,
ekonomik güvenliği, özel hayatın gizliliğini veya kişilik haklarını ihlal etmemek ya da
suç teşkil etmemek kaydıyla, sanat, tarih, edebiyat veya bilimsel amaçlarla ya da ifade
özgürlüğü kapsamında işlenmesi durumunda bu Kanun hükümleri uygulanmaz.
Örneğin, halk tarafından bilinen bir sanatçının edebi amaçlarla biyografisinin yazılması,
bu faaliyet alanı ile sınırlı olmak kaydıyla Kanun kapsamına girmemektedir.
Kişisel verilerin millî savunmayı, millî güvenliği, kamu güvenliğini, kamu düzenini
veya ekonomik güvenliği sağlamaya yönelik olarak kanunla görev ve yetki verilmiş
kamu kurum ve kuruluşları tarafından yürütülen önleyici, koruyucu ve istihbari
faaliyetler kapsamında işlenmesi:
Kişisel verilerin millî savunmayı, millî güvenliği, kamu güvenliğini, kamu düzenini veya
ekonomik güvenliği sağlamaya yönelik olarak kanunla görev ve yetki verilmiş kamu
kurum ve kuruluşları tarafından yürütülen önleyici, koruyucu ve istihbarı faaliyetler

43

kapsamında işlenmesi durumunda bu Kanun hükümleri uygulanmaz. Buna göre
istihbarat birimlerinin milli savunmayı, kamu güvenliğini, milli güvenliği, kamu düzenini
ve ekonomik güvenliği sağlamaya yönelik faaliyetler kapsamında işlediği veriler Kanun
kapsamı dışında tutulmaktadır. Aynı şekilde, belirtilen amaçlarla suç gelirlerinin
aklanması, terörizmin finansmanının önlenmesi ve mali suçların araştırılması konusunda
yetkili birimler tarafından yürütülen faaliyetler kapsamında işlenen veriler de bu istisna
kapsamındadır.
Kişisel verilerin yargı ve infaz mercileri tarafından işlenmesi:
Kişisel verilerin soruşturma, kovuşturma, yargılama veya infaz işlemlerine ilişkin olarak
yargı makamları veya infaz mercileri tarafından işlenmesi durumunda bu Kanun
hükümleri uygulanmaz.

b. Kısmen Kanun Kapsamı Dışında Tutulan Haller
Kanunun 28. maddesinin 2. fıkrasında sadece belli durum ve şartlarda Kanunun bazı
maddeleri kapsamına girmeyen haller düzenlenmiştir. Buna göre; Kanunun amacına
ve temel ilkelerine uygun ve orantılı olmak kaydıyla, veri sorumlusunun aydınlatma
yükümlülüğünü düzenleyen 10. madde, zararın giderilmesini talep etme hakkı hariç ilgili
kişinin haklarını düzenleyen 11. madde ve Veri Sorumluları Siciline kayıt yükümlülüğünü
düzenleyen 16. madde hükümleri aşağıdaki faaliyet alanları ile sınırlı olmak üzere
uygulanmaz:

44

• Kişisel veri işlemenin suç işlenmesinin önlenmesi veya suç soruşturması için gerekli
olması. (Örneğin, bir polisin bir suçla ilgili şüphelinin kişisel verilerini işlemesi bu
kapsamda değerlendirilebilecektir. Çünkü polisin hangi kişisel verilerini işlediği
veya hangi amaçlarla işlediğini şüpheliye anlatması halinde, şüphelinin ilgili verileri
yok etmesi veya silmesi riski doğacaktır.)
• İlgili kişinin kendisi tarafından alenileştirilmiş kişisel verilerin işlenmesi. (Örneğin,
kişinin herkesin erişimine açık bir şekilde sosyal medya hesabında kişisel verisini
paylaşması halinde verinin işlenmesi.) Bu hükmün uygulanabilmesi için kişisel
verilerin ilgili kişi tarafından alenileştirme iradesinin ortaya konulması ve farklı
amaçlar doğrultusunda kullanılmaması gerekir.
• Kişisel veri işlemenin kanunun verdiği yetkiye dayanılarak görevli ve yetkili kamu
kurum ve kuruluşları ile kamu kurumu niteliğindeki meslek kuruluşlarınca,
denetleme veya düzenleme görevlerinin yürütülmesi ile disiplin soruşturma veya
kovuşturması için gerekli olması.
• Kişisel veri işlemenin bütçe, vergi ve mali konulara ilişkin olarak Devletin ekonomik
ve mali çıkarlarının korunması için gerekli olması.
Kanunda belirtildiği gibi 10., 11. ve 16. maddelerin uygulanmaması için maddede
belirtilen hallerden birinin gerçekleşmesi gerekir. Ancak belirtmek gerekir ki, veri
işlemenin her halükarda Kanunun amacına, temel ilkelerine uygun ve orantılı
olması gerekir.

45

3. Kanunun Zaman Bakımından Uygulanması
Kanunun Geçici 1. maddesinin 3. fıkrasında, hâlihazırda işlenmiş kişisel verilerin
durumu düzenlenmiştir. Buna göre, Kanunun yayımı tarihinden önce işlenmiş olan
kişisel veriler, Kanunun yayımı tarihinden itibaren iki yıl içinde Kanun hükümlerine
uygun hâle getirilir. Bu süreç içerisinde Kanun hükümlerine aykırı olduğu tespit edilen
kişisel veriler derhâl silinir, yok edilir veya anonim hâle getirilir. Fakat Kanunun yayımı
tarihinden önce hukuka uygun olarak alınmış rızalar, bir yıl içinde aksine bir irade
beyanında bulunulmaması hâlinde, Kanuna uygun kabul edilir.

4. Kanunun Kişi Bakımından Uygulanması
Kanunun 2. maddesine göre bu Kanun hükümleri kişisel verileri işlenen gerçek
kişiler ile bu verileri tamamen veya kısmen otomatik olan ya da herhangi bir veri kayıt
sisteminin parçası olmak kaydıyla otomatik olmayan yollarla işleyen gerçek ve tüzel
kişiler hakkında uygulanır. Buna göre, tüzel kişilere ait kişisel veriler Kanun kapsamı
dışındadır, ancak tüzel kişiye ait verilerden gerçek kişinin belirlenmesinin mümkün
olması halinde bu veriler de Kanun kapsamında sayılacaktır.

46

D. 6698 SAYILI KANUNDA YER ALAN TEMEL
KAVRAMLAR
1. Açık Rıza

Kanunun yürürlüğe girmesi sonrasında, kişisel veri ve bu verinin işlenmesi ile birlikte
hayatımıza giren kavramlardan birisi de “açık rıza” kavramıdır. Kanunun 3. maddesinde
açık rıza; “belirli bir konuya ilişkin, bilgilendirilmeye dayanan ve özgür iradeyle açıklanan
rıza” şeklinde tanımlanmıştır.
Ayrıca Anayasanın 20. maddesinin 3. fıkrasında, kişisel verilerin, ancak kanunda
öngörülen hallerde veya kişinin açık rızasıyla işlenebileceği hüküm altına alınmıştır.
Açık rıza, Kanunda hem özel nitelikli kişisel veriler, hem de özel nitelikli olmayan kişisel
veriler bakımından hukuka uygunluk sebeplerinden bir tanesidir.
Buna göre sırasıyla Kanunun;
• 5. maddesinin, 1. fıkrasında “Kişisel veriler ilgili kişinin açık rızası olmaksızın
işlenemez”,
• 6. maddesinin 2. fıkrasında “Özel nitelikli kişisel verilerin, ilgilinin açık rızası
olmaksızın işlenmesi yasaktır”,

47

• 8. maddesinin 1. fıkrasında “Kişisel veriler, ilgili kişinin açık rızası olmaksızın
aktarılamaz”,
• 9. maddesinin 1. fıkrasında “Kişisel veriler, ilgili kişinin açık rızası olmaksızın yurt
dışına aktarılamaz.”
düzenlemeleri yer almaktadır.
Açık rıza, uluslararası metinlerde de kendine yer bulan önemli bir kavramdır. Bununla
birlikte GDPR’da rıza ve açık rıza kavramlarının her ikisi de yer almakta ancak sadece
rıza kavramının tanımı verilmektedir. GDPR’a göre rıza; bir beyan veya olumlayıcı eylem
şeklinde ilgili kişinin kendisiyle ilgili kişisel verilerin işlenmesine mutabık kaldığını
gösteren özgürce verilmiş, konuya özel, bilgilendirilmiş ve ilgili kişinin isteklerinin
belirsizlik içermeyen bir ifadesi olarak tanımlanmıştır. GDPR’da kişisel verilerin işlenmesi
için rıza alınması aranırken özel nitelikli kişisel verilerin işlenmesi için açık rızaya ihtiyaç
duyulmaktadır. Kanunumuzda ise, hem kişisel verilerin hem de özel nitelikli kişisel
verilerin işlenmesi için açık rıza alınması kişisel veri işleme şartları arasında sayılmaktadır.
Kanun çerçevesinde açık rıza, kişinin sahip olduğu verinin işlenmesine, kendi isteği
ile ya da karşı taraftan gelen istek üzerine, onay vermesi anlamını taşımaktadır. Açık
rıza açıklamasının bir diğer önemi de veri işleyene gerçekleştireceği fiil konusunda yol
göstermesidir. Kişi açık rıza açıklaması ile aslında veri sorumlusuna kendi hukuksal
değerine ilişkin verdiği kararı bildirmiş olmaktadır. Açık rıza açıklaması, ilgili kişinin,
işlenmesine izin verdiği verinin sınırını, kapsamını ve gerçekleştirilme biçimini de
belirlemesini sağlayacaktır.
Açık rızanın bu anlamda, rıza veren kişinin “olumlu irade beyanı”nı içermesi

48

gerekmektedir. Diğer mevzuattaki düzenlemeler saklı kalmak üzere, açık rızanın
alınması şekil şartına bağlı değildir. Açık rızanın elektronik ortam ve çağrı merkezi vb.
yollarla alınması da mümkündür. Burada ispat yükümlülüğü veri sorumlusuna aittir.
Kanunun 3. maddesinde yer verilen açık rıza tanımı kapsamında, açık rızanın 3 unsuru
bulunmaktadır:
• Belirli bir konuya ilişkin olması,
• Rızanın bilgilendirmeye dayanması,
• Özgür iradeyle açıklanması.

a. Belirli Bir Konuya İlişkin Olması
Veri işlemek üzere verilen açık rızanın geçerli olması için açık rızanın belirli bir konuya
ilişkin ve o konu ile sınırlı olması gerekir. Veri sorumlusu tarafından açık rıza beyanının
hangi konuya ilişkin olarak istenildiğinin açıkça ortaya konulması gerekmektedir. Buna
göre, ilgili kişinin genel bir irade açıklaması ile “kişisel verilerimin işlenmesini kabul
ediyorum” şeklinde açık uçlu ve belirsiz rızası tek başına Kanun bağlamında “açık rıza”
olarak kabul edilemez.
Eğer birden çok kategoriye ilişkin verinin işlenmesine dair açık rıza beyanında
bulunulacaksa, açık rızanın hangi verilerin ve ne amaçlarla işleneceği gibi, işlemenin
farklı noktaları açısından da verilmiş olması gerekir.
Veri sorumlusunun, veriyi kullanımı sonrasında gerçekleştireceği ikincil işlemler için ise
(örneğin yurt dışına veri aktarımı gibi), ayrıca açık rıza alması gerekecektir. Aynı durum,
verilerin işlenme amaçlarının değişmesi halinde de geçerlidir. Yani her amaç için ayrı
bir açık rıza alınması gerekir.

49

b. Bilgilendirmeye Dayanması
Açık rıza bir irade beyanı olup, kişinin özgür bir şekilde rıza gösterebilmesi için, neye
rıza gösterdiğini de bilmesi gerekir. Kişinin sadece konu üzerinde değil, aynı zamanda
rızasının sonuçları üzerinde de tam bir bilgi sahibi olması gerekir.
Bilgilendirme, veri işleme ile ilgili bütün konularda açık ve anlaşılır bir biçimde
gerçekleştirilmelidir. Bilgilendirmenin mutlaka verinin işlenmesinden önce yapılması
gerekir. İşlenecek verinin niteliği, aynı zamanda bilgilendirme düzeyini belirleyecektir.
İlgili kişinin bilgilendirilmesi aynı zamanda kişinin kendi verilerinin geleceğini belirleme
hakkının bir yansımasını oluşturmaktadır.
Bilgilendirme yapılırken elde edilecek kişisel verilerin hangi amaçlarla kullanılacağı
açıkça belirtilmeli, kişinin anlamayacağı terimler ya da yazılı bilgilendirme yapıldığında
okumakta güçlük çekeceği oranda küçük puntolar kullanılmamalıdır.

c. Özgür İradeyle Açıklanması
Kişinin irade beyanı olan rıza, kişinin yaptığı davranışın bilincinde ve kendi kararı olması
halinde geçerlilik kazanacaktır. Kişinin iradesini sakatlayacak her türlü fiil, kişisel verilerin
işlenmesi için verdiği açık rızayı da sakatlayacaktır. Cebir, tehdit, hata ve hile gibi iradeyi
sakatlayan hallerde, kişinin özgür biçimde karar vermesi mümkün değildir. Dolayısıyla,
bu gibi durumlarda özgür bir irade açıklamasından bahsedilemez. Ancak, buradaki her
sebep kendi içerisinde değerlendirilmeli, rızayı etkileme derecesi belirlenmelidir.

50

Tarafların eşit konumda olmadığı veya taraflardan birinin diğeri üzerinde etkili olduğu
durumlarda rızanın özgür iradeyle verilip verilmediğinin dikkatle değerlendirilmesi
gerekir. Özellikle işçi-işveren ilişkisinde, işçiye rıza göstermeme imkânının etkin bir
biçimde sunulmadığı veya rıza göstermemenin işçi açısından muhtemel bir olumsuzluk
doğuracağı durumlarda, rızanın özgür iradeye dayandığı kabul edilemez.
Öte yandan, açık rızanın özgür irade ile açıklanması gerektiğinden, ilgili kişinin açık
rızasının alınması, bir ürün veya hizmetin sunulmasının ya da ürün veya hizmetten
yararlandırılmasının ön şartı olarak ileri sürülmemelidir. Yani açık rıza herhangi bir
hizmet şartına bağlanamaz.
Örneğin, bir hizmetten yararlanılmasının üyelik şartına bağlandığı yerlerde, üye olmak
isteyen ilgili kişinin parmak izinin alınması ve işlenmesinin üyelik sözleşmesinin
kurulması için zorunluluk olarak öngörülmesi hukuka aykırı olacaktır. Çünkü bu şekilde
alınan açık rıza özgür irade ile açık rıza verilmesi ilkesine ve ölçülülük ilkesine aykırı
olacaktır.

51

2. Anonim Hale Getirme (Anonimleştirme)
Anonim hale getirme veya anonimleştirme, verilerin başka verilerle eşleştirilse dahi,
hiçbir surette kimliği belirli veya belirlenebilir bir gerçek kişiyle ilişkilendirilemeyecek
hale getirilmesini ifade etmektedir. Bu kapsamda, elde kalan veri üzerinden bir izleme
yapılarak başka verilerle eşleştirme ve destekleme sonrasında verinin kime ait olduğu
anlaşılabiliyorsa, bu verinin anonim hale getirildiği kabul edilemez.
Bu noktada dikkat çekilmesi gereken husus, anonim veri ve anonimleştirilmiş veri arasındaki
farktır. Anonim veri başından itibaren belirli bir kişiyle ilişkilendirilmesi mümkün olmayan
veriyi ifade ederken, anonimleştirilmiş veri daha öncesinde bir kişiyle ilişkilendirilmiş ancak
artık bağlantısı kalmamış veridir.

3. İlgili Kişi
Kanunda, yalnızca gerçek kişilerin verilerinin korunması öngörülmektedir. Bu nedenle
Kanunda kişisel verisi işlenen gerçek kişiyi ifade etmek için “ilgili kişi” ifadesi kullanılmıştır.
Korunması gereken kişi, Kanunun tanımlar kısmında açıkça belirtildiği üzere “gerçek
kişi”dir.
Kanunda yer alan kişisel verinin tanımı gereği, tüzel kişiye ait bir verinin herhangi bir gerçek
kişiyi belirlemesi ya da belirlenebilir kılması halinde, bu veriler Kanun kapsamında koruma
altındadır. Ancak burada korunan menfaat tüzel kişiye değil, düzenlemenin temellendirdiği
öncelik gereği belirlenen ya da belirlenebilecek gerçek kişiye ait olacaktır. Çünkü Kanun,
tüzel kişilere ait verilerin korunmasını hiçbir şekilde düzenlememektedir.

52

4. Kişisel Veri
Kişisel veri, belirli ya da belirlenebilir nitelikteki bir kişiye ilişkin her türlü bilgidir. Bu
durumda kişisel veriyi, kişisel olmayan verilerden ayırabilmek için temelde iki ölçütten
yararlanıldığı söylenebilir. Buna göre, kişisel veriden söz edebilmek için, verinin bir kişiye
ilişkin olması ve bu kişinin de belirli ya da belirlenebilir nitelikte olması gerekmektedir.
Kişisel veri, bireyin şahsi, mesleki ve ailevi özelliklerini gösteren, o bireyi diğer
bireylerden ayırmaya ve niteliklerini ortaya koymaya elverişli her türlü bilgidir. Kanunda
kişisel veri; “kimliği belirli veya belirlenebilir gerçek kişiye ilişkin her türlü bilgi” şeklinde
tanımlanmıştır. Bu bilgiler, belli bir kimsenin kimliği, etnik kökeni, fiziksel özellikleri,
sağlık, eğitim, istihdam durumu, cinsel yaşamı, aile hayatı, başkaları ile yaptığı
haberleşmeler, ikamet adresi, kredi kartı bilgisi, kişisel düşünce ve inançları, dernek,
vakıf ya da sendika üyelikleri, alışveriş alışkanlıkları gibi hususları da kapsamaktadır.
Kanunda yer alan kişisel veri tanımı doğrultusunda gerçek bir kişiyi belirli veya
belirlenebilir kılan her türlü bilginin kişisel veri olarak kabul edilmesi gerekmektedir.
Kanunda yapılan tanımlamada hangi bilgilerin kişisel veri olarak kabul edileceğine ilişkin
sınırlı sayım esasının benimsenmediği görülmektedir. Kanunda gelişen teknolojilerle
türetilebilecek veri kategorilerini de düzenleyecek şekilde geniş bir kişisel veri tanımı
sunulmaktadır.
Bir kişinin belirli veya belirlenebilir olması, mevcut verilerin herhangi bir şekilde bir
gerçek kişiyle ilişkilendirilmesi suretiyle, o kişinin tanımlanabilir hale getirilmesini ifade
etmektedir. Kanunun gerekçesinde bireyin adı, soyadı, doğum tarihi ve doğum yeri gibi

53

onun kesin teşhisini sağlayan verilerin yanı sıra, kişinin fiziki, ailevi, ekonomik, sosyal ve
sair özelliklerine ilişkin verilerin de kişisel veri niteliğinde olduğu belirtilmiştir.
Kişisel veriler, kişinin fiziksel, ekonomik, kültürel, sosyal veya psikolojik kimliğini ifade
eden somut bir içerik taşıyabileceği gibi, kimlik, vergi, sigorta numarası gibi herhangi
bir kayıtla ilişkilendirilmesi sonucunda kişinin belirlenmesini sağlayan tüm verileri
kapsamaktadır.
Nitekim, Kanunun gerekçesinde de telefon numarası, motorlu taşıt plakası, sosyal
güvenlik numarası, pasaport numarası, özgeçmiş, resim, görüntü ve ses kayıtları,
parmak izleri, genetik bilgiler gibi verilerin dolaylı da olsa kişiyi belirlenebilir kılabilme
özellikleri nedeniyle kişisel veri olarak kabul edilmesi gerektiğine işaret edilmiştir.

5. Kişisel Verilerin İşlenmesi
Kişisel verilerin işlenmesi kavramı zincirleme bir döngüyü ifade etmektedir. Kanunun
2. maddesinde, kişisel verilerin tamamen veya kısmen otomatik olan ya da herhangi
bir veri kayıt sisteminin parçası olmak kaydıyla otomatik olmayan yollarla ilk defa elde
edilmesiyle başlayan bir süreç ve devamındaki her türlü işleme, veri işleme olarak
tanımlanmıştır. Kişisel verilerin belirtilen şekilde toplandıktan sonra silme, yok etme
veya anonim hale getirme işlemlerine kadar olan süreçte gerçekleştirilen her türlü
faaliyet Kanun kapsamında kişisel verilerin işlenmesi olarak değerlendirilmektedir.
Aslında kişisel veriler söz konusu olduğunda verinin nasıl tutulduğu ve kullanıldığı en
az verinin kendisi kadar önemlidir.

54

Kişisel verileri işleme yöntemlerinden bazıları aşağıda açıklanmaktadır:
• Elde edilme veya kaydetme: Kişisel verilerin ilk defa elde edildikleri an itibariyle
işleme fiili başlamaktadır.
• Depolama/Muhafaza Etme: Dijital ya da fiziksel ortamda, kişisel verilerin saklanması,
barındırılması ya da depolanması işleme kapsamında kabul edilir.
• Değiştirme / Yeniden Düzenleme: Kişisel verilerin, çeşitli yöntemler kullanılmak
suretiyle değiştirilmesi ya da yeniden düzenlenmesi de işleme sayılır.
• Aktarılma / Devralınma: Kişisel verilerin çeşitli yöntemlerle iletilmesi de işleme
faaliyeti kapsamındadır.
Kişisel veriler otomatik veya otomatik olmayan yollarla işlenebilecektir:

a. Otomatik İşleme
Direktifte ve Kanunda otomatik işlemenin ne olduğuna ilişkin bir tanım yer almazken,
OECD tarafından verilen tanım; “İnsan müdahalesi ya da yardımı konusundaki ihtiyacı
asgari seviyeye indiren, kendi aralarında bağlantılı ve etkileşimli elektrikli veya elektronik
bir sistem tarafından gerçekleştirilen veri işleme faaliyeti” şeklindedir. Bununla birlikte
Kanun gerekçesinde, Kanunun kapsamı açıklanırken, “Günümüzde bu veriler, gerek
özel sektör gerek kamu sektörü tarafından bilişim sistemleri üzerinden otomatik yollarla
sıkça kullanılmaktadır.” denilerek dolaylı yoldan otomatik işlemenin, bilişim sistemleri
üzerinde gerçekleştirilen faaliyetler olduğu belirtilmiştir.

55

Buna göre, otomatik olarak veri işlenmesi; bilgisayar, telefon, saat vb. işlemci sahibi
cihazlar tarafından yerine getirilen, yazılım veya donanım özellikleri aracılığıyla önceden
hazırlanan algoritmalar kapsamında insan müdahalesi olmadan kendiliğinden
gerçekleşen işleme faaliyetidir.

b. Otomatik Olmayan Yollarla İşleme (Veri Kayıt Sisteminin Parçası
Olmak Kaydıyla)
Yukarıda belirtildiği gibi, kişisel veriler otomatik işlemeye tabi tutulmasalar da, “veri kayıt
sistemi” aracılığıyla işlendiklerinde de Kanun hükümlerine tabi olacaklardır. Kanunda
veri kayıt sistemi, “kişisel verilerin belirli kriterlere göre yapılandırılarak işlendiği kayıt
sistemi”ni ifade etmektedir. Bu sistemler elektronik yahut fiziki ortamda oluşturulabilir.
Buna göre, örneğin veri kayıt sisteminde kişisel veriler, ad, soyad veya kimlik numarası
üzerinden sınıflandırılabileceği gibi, kredi borcunu ödemeyenlere ilişkin oluşturulacak
sınıflandırma da bu kapsamda değerlendirilebilecektir. Kanun, otomatik olmayan
yollarla veri işlenmesini tamamen Kanun kapsamı dışında tutmamaktadır. Yani, otomatik
olmayan yolla veri işleme eğer veri kayıt sisteminin parçası ise, bu durumda veri işleme
faaliyeti Kanun kapsamında kabul edilecektir.
Sonuç olarak;
Kişisel verilerin hukuka uygun işlenmesi için aşağıdaki tüm şartların birlikte sağlanması
gerekir:
• İşlemenin veri işleme şartlarına dayanması,
• Aydınlatmanın gerçekleşmiş olması,
• Genel (temel) ilkelere uygun olması.

56

6. Veri Sorumlusu ve Veri İşleyen
a. Genel Olarak
Veri sorumlusu, kişisel verilerin işleme amaçlarını ve vasıtalarını belirleyen, veri kayıt
sisteminin kurulmasından ve yönetilmesinden sorumlu olan gerçek veya tüzel kişiyi
ifade eder. Tüzel kişiler, kişisel verileri işleme konusunda gerçekleştirdiği faaliyetler
kapsamında bizatihi kendileri “veri sorumlusu” olup, ilgili düzenlemelerde belirtilen
hukuki sorumluluk tüzel kişinin şahsında doğacaktır. Bu konuda kamu hukuku tüzel
kişileri ve özel hukuk tüzel kişileri bakımından bir farklılık gözetilmemiştir.
Bir şirket bünyesinde yer alan birimlerin ayrı birer tüzel kişiliği bulunmadığından,
bu birimlerin veri sorumlusu olması mümkün değildir. Bununla birlikte, bir şirketler
topluluğunu oluşturan her bir şirket tüzel kişiliğe sahip olduğundan, bu şirketlerin her
birinin ayrı ayrı veri sorumlusu olması mümkündür.
Veri işleyen ise, veri sorumlusunun verdiği yetkiye dayanarak onun adına kişisel verileri
işleyen, veri sorumlusunun organizasyonu dışındaki gerçek veya tüzel kişiler olarak
tanımlanmaktadır. Bu kişiler, kişisel verileri kendisine verilen talimatlar çerçevesinde
işleyen, veri sorumlusunun kişisel veri işleme sözleşmesi yapmak suretiyle yetkilendirdiği
ayrı bir gerçek veya tüzel kişidir.
Herhangi bir gerçek veya tüzel kişi aynı zamanda hem veri sorumlusu, hem de veri
işleyen olabilir. Örneğin, bir muhasebe şirketi kendi personeliyle ilgili tuttuğu verilere
ilişkin olarak veri sorumlusu sayılırken, müşterisi olan şirketlere ilişkin tuttuğu veriler
bakımından ise veri işleyen olarak kabul edilecektir.

57

Veri işleyenin faaliyetleri veri işlemenin daha çok teknik kısımları ile sınırlıdır. Kişisel
verilerin işlenmesine ilişkin kararların alınması yetkisi ise veri sorumlusuna aittir. Veri
sorumlusu kişisel verilerin işlenme amacını ve yöntemini belirleyen kişidir. Yani kişisel
veri işleme kapsamında kendi adına karar alma yetkisi olan ve kişisel veri işleme
faaliyetinin “neden” ve “nasıl” yapılacağı sorularının cevabını verecek olan kişidir.
Veri sorumlusunun tespiti için aşağıdaki hususlara kimin karar verdiği dikkate alınmalıdır:
• Kişisel verilerin toplanması ve toplama yöntemi,
• Toplanacak kişisel veri türleri,
• Toplanan verilerin hangi amaçlarla kullanılacağı,
• Hangi bireylerin kişisel verilerinin toplanacağı,
• Toplanan verilerin paylaşılıp paylaşılmayacağı, paylaşılacaksa kiminle paylaşılacağı,
• Verilerin ne kadar süreyle saklanacağı.
Bununla birlikte, veri sorumlusu yapacağı kişisel veri işleme sözleşmesi ile, aşağıda
örnek olarak belirtilen hususlarda karar verme yetkisini veri işleyene bırakabilir:
• Kişisel verilerin toplanması için hangi bilgi teknolojileri sistemlerinin veya diğer
metotların kullanılacağı,
• Kişisel verilerin hangi yöntemle saklanacağı,
• Kişisel verilerin korunması için alınacak güvenlik önlemlerinin detayları,
• Kişisel verilerin aktarımının hangi yöntemle yapılacağı,
• Kişisel verilerin saklanmasına ilişkin sürelerin doğru uygulanabilmesi için kullanılacak
metot,

58

• Kişisel verilerin silinmesi, yok edilmesi ve anonim hale getirilmesi yöntemi.
Veri sorumlusuyla veri işleyen arasındaki ortak bazı noktaların belirtilmesi gerekir.
İlk olarak, veri sorumlusu ifadesiyle, bir şirket içerisinde veri işleme faaliyetlerinden
sorumlu bir kimse kastedilmemektedir. Veri sorumlusu bizatihi tüzel kişiliğin kendisidir.
Veri sorumlusu (aynı şekilde veri işleyen de) olmak, Kanunun hukuki yükümlülükleri
tayin etmek amacıyla belirlediği bir statüdür ve tanımda verilen özellikleri karşılaması
durumunda, şirketin tüzel kişiliği de bu statüde yer alacaktır. Örneğin, veri işleme
faaliyetinin bir parçası olarak bir şirkette belge teslim alan ve kaydeden kişi değil,
şirketin kendisi “veri sorumlusu” sıfatına sahiptir.
İkinci olarak, her iki kavram da, hem gerçek hem de tüzel kişiler için geçerlidir. Örneğin,
serbest çalışan bir mali müşavir de, mali müşavirlik firması da, hem veri sorumlusu,
hem de veri işleyen olabilir. Bir şirket bünyesinde yer alan birimlerin tüzel kişiliği
bulunmadığından, bu birimlerin veri sorumlusu veya veri işleyen olması mümkün
değildir. Bununla birlikte, bir şirketler topluluğunu oluşturan her bir şirket tüzel kişiliğe
sahip olduğundan, veri sorumlusu tanımındaki diğer unsurları da taşıyorsa, bu şirketlerin
her biri ayrı iki statüde de yer alabilir.
Son olarak, bir tüzel ya da gerçek kişinin aynı anda hem veri sorumlusu, hem de veri
işleyen olabileceğini söylemek mümkündür. Örneğin, bir bulut bilişim hizmeti sunan
şirket kendi çalışanlarının verileri bakımından “veri sorumlusu” iken, müşterilerinin
verileri bakımından “veri işleyen” sıfatıyla hareket etmektedir.

59

b. Örnekler *1
Pazar Araştırması Şirketleri
Bir ilaç firması ile yaptığı sözleşme uyarınca, bir araştırma şirketi, ilaç firması için
çalışan memnuniyeti anketi düzenlemeyi üstlenmiştir. Firma, anket yapılacak çalışan
listesinin belirlenmesini, anket metodunun seçimini ve anket sonuçlarının sunumunu
araştırma şirketine bırakmıştır. Bu durumda araştırma şirketi, her ne kadar firma adına
anketi yapıyor ve kişisel verileri işliyor olsa da ilaç firması ile birlikte veri sorumlusu
statüsündedir. Zira hangi çalışanlarla anket yapılacağı, hangi verilerin toplanacağı vb.
konularda karar verme yetkisine sahip olan araştırma şirketidir.
Ödeme Servisleri
İnternet üzerinden satış gerçekleştiren bir kişinin bir ödeme hizmeti şirketi ile anlaşması
suretiyle müşterilerinin verilerinin işlenmesi durumda; ödeme hizmeti şirketi, satıcının
veri işleyeni değildir. Bu verilerin işlenmesi bakımından veri sorumlusu statüsündedir.
Zira ödeme hizmeti şirketi; (1) Ödemelerin doğru yapılabilmesi için müşterilerden hangi
verilerin toplanması gerektiğine karar vermektedir. (2) Toplanan verilerin hangi amaçla
kullanılacağı konusunda kontrol sahibidir. (3) Satıcıdan bağımsız olarak doğrudan
kişisel verileri işlenen müşterilere uyguladığı kendi hüküm ve şartları bulunmaktadır.
(4) Satıcıdan bağımsız olarak kendi tabi olduğu hukuki yükümlülükler bulunmaktadır.
Örneğin; kredi kartı bilgilerinin silinmesi.

1- Bu bölümde anlatılanlar somut örneklere ilişkin olup, ilgili veri sorumluları açısından genel bir
değerlendirme niteliğinde değildir.

60

Avukatlar
Bir firmanın işten ayrılan çalışanlarından birinin firmanın müşteri listesini çaldığı ve buna
karşılık firma sahibinin listeyi nasıl geri alabileceği ile ilgili bir avukata başvurmuş olduğu
bir örnekte; firma sahibinin eski çalışanıyla ilgili kişisel verileri avukata teslim etmesiyle,
avukat da veri sorumlusu statüsüne sahip olur. Bu durumda avukatın firma sahibinin
adına işlem yapıyor olması bunu değiştirmez. Zira avukat elde edilen kişisel verilerin
nasıl işleneceğini kendisi belirleyecektir. Dolayısıyla, sağlanan kişisel veriler bakımından
hem firma sahibi hem de avukat veri sorumlusu statüsündedir. Bu anlamda her birinin
uyması gereken kendi yükümlülükleri bulunmaktadır (örneğin; ilgili kişinin kişisel veriye
erişim talebinin yerine getirilmesi bakımından ikisi de ayrı ayrı sorumludur).
Mali Müşavirler
Mali müşavirler, müşterilerinin hesaplarıyla ilgili kayıtları tutarken bu kayıtlardaki
kişisel verilerin işlenmesi bakımından veri sorumlusudurlar. Zira mali müşavirlerin
işledikleri kişisel verilerle ilgili sorumluluk almasını zorunlu kılan birçok mesleki
yasal yükümlülükleri bulunmaktadır. Örneğin, bir şirketin hesaplarını incelerken
yolsuzluğa rastlamaları durumunda mali müşavirlerin adli ve idari birimler veya diğer
yetkili kurumlara bildirimde bulunma zorunluluğu bulunmaktadır. Bildirimi yaparken
müşterisinin talimatları doğrultusunda hareket etmiyor olacağı açıktır. Dolayısıyla bunun
gibi uzman hizmet sağlayıcıları, kendi mesleki yasal yükümlülüklerine tabi oldukları
sürece veri sorumlusu statüsünde bulunacaklardır ve veri sorumlusu olmaktan
kaynaklanan yükümlülüklerini anlaşmayla müşteriye kısmen veya tamamen bırakmaları
mümkün olmayacaktır.

61

Bulut Hizmeti Sağlayıcıları
Bir kamu kuruluşunun, topladığı kişisel verilerin saklanması için bir bulut hizmeti
sağlayıcısıyla sözleşme yapması durumunda, bulut hizmeti sağlayıcısı veri işleyen
statüsündedir. Zira taraflar arasındaki sözleşme gereği bulut hizmeti sağlayıcısının
verileri kendi amaçları için kullanması mümkün değildir. Ayrıca bulut hizmeti sağlayıcısı,
verdiği hizmet kapsamında kendisi adına veri işlememektedir. Tek faaliyeti kamu
kuruluşundan gelen kişisel verileri yine kamu kuruluşunun talimatlarına uygun olarak
saklamaktır.

62

7. Veri Kayıt Sistemi
Veri kayıt sistemi, kişisel verilerin belirli kriterlere göre yapılandırılarak işlendiği kayıt
sistemini ifade etmektedir. Bu sistemler elektronik yahut fiziki ortamda oluşturulabilir.
Buna göre, veri kayıt sisteminde kişisel veriler; ad - soyad veya kimlik numarası üzerinden
sınıflandırılabileceği gibi, örneğin kredi borcunu ödemeyenlere ilişkin oluşturulacak
sınıflandırma da bu kapsamda değerlendirilecektir.
Kanunun gerekçesine göre, otomatik olmayan yollarla işlenen kişisel veriler bir veri
kayıt sisteminin parçası değilse Kanun kapsamında değerlendirilmeyecektir.
Kanun aşağıdaki iki durumda uygulama alanı bulacaktır:
• Kişisel verilerin kısmen veya tamamen otomatik yollarla işlenmesi,
• Kişisel verilerin otomatik olmayan yollarla fakat bir veri kayıt sistemi içerisinde
işlenmesi.
Bu tanıma göre veri üzerinde gerçekleştirilen bir işleme faaliyetinin,
1) öncelikle otomatik olup olmadığının belirlenmesi,
2) otomatik olmayan işleme varsa, bu defa verinin bir veri kayıt sistemi içerisinde işlenip
işlenmediğinin anlaşılması
gerekmektedir.

63

E. KİŞİSEL VERİLERİN İŞLENMESİNE İLİŞKİN
TEMEL İLKELER
1. Genel Olarak
Uluslararası belgelerde kabul görmüş ve pek çok ülke uygulamasına yansımış olan
kişisel verilerin işlenmesine ilişkin temel ilkeler bulunmaktadır. Kanunun 4. maddesinde
kişisel verilerin işlenmesine ilişkin usul ve esaslar 108 sayılı Sözleşmeye ve 95/46/EC
sayılı Avrupa Birliği Direktifine uygun şekilde düzenlenmiştir. Buna göre; Kanunda
kişisel verilerin işlenmesinde sayılan genel (temel) ilkeler şunlardır:
• Hukuka ve dürüstlük kurallarına uygun olma,
• Doğru ve gerektiğinde güncel olma,
• Belirli, açık ve meşru amaçlar için işlenme,
• İşlendikleri amaçla bağlantılı, sınırlı ve ölçülü olma,
• İlgili mevzuatta öngörülen veya işlendikleri amaç için gerekli olan süre kadar
muhafaza edilme.
Kişisel verilerin işlenmesine ilişkin ilkeler, tüm kişisel veri işleme faaliyetlerinin
özünde bulunmalı ve tüm kişisel veri işleme faaliyetleri bu ilkelere uygun olarak
gerçekleştirilmelidir.

64

a. Hukuka ve Dürüstlük Kurallarına Uygun Olma İlkesi
Hukuka ve dürüstlük kuralına uygun olma, kişisel verilerin işlenmesinde kanunlarla
ve diğer hukuksal düzenlemelerle getirilen ilkelere uygun hareket edilmesi
zorunluluğunu ifade etmektedir. Dürüstlük kuralına uygun olma ilkesi uyarınca veri
sorumlusu, veri işlemedeki hedeflerine ulaşmaya çalışırken, ilgili kişilerin çıkarlarını
ve makul beklentilerini dikkate almalıdır. Diğer bir ifade ile, ilgili kişinin beklemediği
ve beklemesinin de gerekmediği sonuçların ortaya çıkmasını önleyici şekilde hareket
etmesi gerekmektedir. İlke uyarınca ayrıca ilgili kişi için söz konusu veri işleme
faaliyetinin şeffaf olması ve veri sorumlusunun bilgilendirme ve uyarı yükümlülüklerine
uygun hareket etmesi gerekmektedir.
Hukuka ve dürüstlük kuralına uygun olma ilkesi, diğer ilkeleri de kapsayıcı bir özelliğe
sahiptir. Hukuka uygunluk, genel olarak hukuk normlarına ve evrensel hukuk ilkelerine
uygunluktur. Hukuka uygunluğun kapsamı geniştir, mevzuata uygunluk da buna dahildir.
Örneğin, kanuna aykırı bir uygulama aynı zamanda hukuka aykırılığı beraberinde getirir.
Dürüstlük kurallarına uygunluk ise hukukumuzda, Medeni Kanunun 2. maddesinde
düzenlenen dürüstlük kuralının, kişisel veriler işlenirken ihlal edilmemesidir. Bu
ilke kişisel veriler işlenirken, hakkın kötüye kullanılmasına ilişkin yasağa uyulmasını
gerektirmektedir. Dürüstlük kuralı, kişilerin haklarını kullanırken güven kurallarına uygun
ve makul bir kimseden beklenen şekilde davranılmasını ifade eder. Dürüstlük kuralının
sınırları, her somut olayda objektif bir kimseden beklenecek davranışa göre belirlenir,
kişilerin subjektif durumu göz önüne alınmaz. Dürüstlük kuralına aykırılığın söz konusu
olduğu durumlarda kişi, hakkını kullanmakta ve bu hakkın sınırları içinde davranmakta,
ancak hakkın amacına aykırı şekilde hareket etmektedir.

65

Kişisel verilerin korunması açısından ise dürüstlük kuralı, kişilerin kendilerine veri
işleme konusunda izin ya da emir veren hukuk kurallarına dayanarak gerçekleştirdikleri
fiillerde, bu hukuk kuralının amacına göre mümkün olan en az miktarda veri işlemeleri,
ilgili kişilerin öngöremeyeceği biçimde hareket etmemeleri gibi davranışları gerektirir.
Veri sorumlularının, ilgili kişilerin çıkarlarını ve makul beklentilerini göz önüne almaları
dürüstlük kuralının gereğidir. Haklı bir gerekçe olmaksızın ilgili kişinin özel hayatının
gizliliğini, onurunu ihlal edecek şekilde veri işlenmesi, şüphesiz bu ilkeye aykırılık teşkil
edecektir. Örneğin, özel hayatın gizliliği çerçevesinde makul olmayan verinin, ilgili
kişiden talep edilmesi veya bunun veri sorumlusu tarafından dürüstlük kurallarına aykırı
olarak işlenmesi bu ilkeye aykırıdır.
Dürüstlük kuralı, veri korumanın diğer ilkeleri aracılığı ile somutlaştırılmıştır. Bu ilkelere
uyulmaksızın veri işlenmesi dürüstlük kuralına dolayısıyla hukuka uygun veri işlenmesine
aykırı olacaktır.
Örneğin, bir tüzel kişilik nezdinde kişisel verilerin silinmesi halinde verilerin teknik olarak
depolanması, korunması ve yedeklenmesinden sorumlu olan kişiler tarafından verilere
erişim sağlanması mümkün olmakla birlikte, bahse konu tüzel kişilik içerisinde verilerin
depolanması, korunması ve yedeklenmesinden sorumlu kişi sayısının gerektiğinden
fazla belirlenmesi durumunda bu kişilerce silinen kişisel verilere erişim sağlanması
dürüstlük kuralına aykırılık teşkil edecektir.
Bu ilkenin uygulanabilir olup olmadığının, öncelikle Anayasanın temel hak ve özgürlükler
rejimi kapsamında değerlendirilmesi gerekir. Kişisel verilerin işlenmesi, kişinin temel
haklarına müdahale edilmesi anlamına gelir ve bu müdahalenin dürüst ve hukuka

66

uygun kabul edilebilmesi için, Anayasanın temel hak ve özgürlüklerin kısıtlanmasıyla
ilgili düzenlemelerine uygun olması zorunludur. Hukuka uygunlukla ilgili vurgulanması
gereken en önemli noktalardan biri, bu kavramın tüm hukuk sistemini kastettiğidir. Bir
veri işlemenin kanun tarafından izin verilmiş, hatta emredilmiş olması onun hukuka
uygun olduğuna karinedir.

b. Doğru ve Gerektiğinde Güncel Olma İlkesi
Kişisel verilerin doğruluğunun ve güncelliğinin önemini vurgulayan bu ilke ile Kanunda
öngörülen ilgili kişinin verilerin düzeltilmesini talep etme hakkı uyumludur. Kişisel
verilerin doğru ve güncel bir şekilde tutulması, veri sorumlusunun çıkarına uygun
olduğu gibi ilgili kişinin temel hak ve özgürlüklerinin korunması açısından da gereklidir.
Kişisel verilerin doğru ve gerektiğinde güncel olmasının sağlanması noktasında aktif
özen yükümlülüğü; veri sorumlusu eğer bu verilere dayalı olarak ilgili kişiyle alakalı bir
sonuç ortaya koyuyor ise geçerlidir (örneğin kredi verme işlemleri). Bunun dışında veri
sorumlusu her zaman ilgili kişinin bilgilerini doğru ve güncel olmasını temin edecek
kanalları açık tutmalıdır.
Kişilerin, güncel olmayan veya yanlış tutulan kişisel verileri nedeniyle maddi ve manevi
zarar görmesi mümkündür. Örneğin bir kişinin veri sorumlusunun sisteminde kayıtlı
telefon numarasının doğru olmaması ya da artık ilgili kişi tarafından kullanılmıyor oluşu,
o kişiye ilişkin gerçek bir veriyi yansıtmadığından hatalı sonuçların ortaya çıkmasına
neden olabilmektedir. Yine, adres bilgisi yanlış kaydedilen bir kişinin kendisine ait
tebligatları zamanında alamaması veya yanlış bir kişiye tebliğ edilmesi durumlarında
ilgili kişi maddi ve manevi zarar görebilir. Bu ilke, ilgili kişinin haklarını koruduğu gibi,
veri sorumlusunun da menfaatlerine yöneliktir.

67

Kişisel verilerin doğru ve güncel tutulabilmesini temin etmek amacıyla; kişisel verilerin
elde edildiği kaynaklar belirli olmalı, kişisel verilerin toplandığı kaynağın doğruluğu
tespit edilmeli, kişisel verilerin doğru olmamasından kaynaklı talepler göz önünde
bulundurulmalı ve bu kapsamda makul önlemler alınmalıdır.

c. Belirli, Açık ve Meşru Amaçlar İçin İşlenme İlkesi
Kişisel verilerin işlenme amaçlarının belirli, meşru ve açık olması ilkesi;
• Kişisel veri işleme faaliyetlerinin ilgili kişi tarafından açık bir şekilde anlaşılabilir
olmasını,
• Kişisel veri işleme faaliyetlerinin hangi hukuki işleme şartına dayalı olarak
gerçekleştirildiğinin tespit edilmesini,
• Kişisel veri işleme faaliyetinin ve bu faaliyetin gerçekleştirilme amacının belirliliğini
sağlayacak detayda ortaya konulmasını
sağlamaktadır.
Bu ilke, veri sorumlusunun veri işleme amacını açık ve kesin olarak belirlemesini ve bu
amacın meşru olmasını zorunlu kılmaktadır. Veri sorumlularının, ilgili kişiye belirttikleri
amaçlar dışında, başka amaçlarla veri işlemeleri halinde, bu fiillerinden dolayı
sorumlulukları doğacaktır. Amacın meşru olması, veri sorumlusunun işlediği verilerin,
yapmış olduğu iş veya sunmuş olduğu hizmetle bağlantılı ve bunlar için gerekli olması
anlamına gelmektedir. Örneğin, bir hazır giyim mağazasının, müşterilerinin ad - soyad
bilgilerini işlemesi meşru amaç kapsamındayken, anne kızlık soyadını işlemesi meşru
amaç kapsamında değerlendirilemeyecektir.

68

Kişisel verileri işleme amaçlarının sadece veri sorumlusu bakımından bilinmesi ya da
tahmin edilebilir olması bu ilkeye aykırıdır. Bu itibarla, kişisel veri işleme amaçlarının
açıklandığı hukuki işlem ve metinlerde (açık rıza, aydınlatma, ilgili kişinin başvurularını
cevaplama, Veri Sorumluları Siciline kayıt gibi) belirlilik ve açıklık ilkesine uyumda
hassasiyet gösterilmeli ve anlaşılması güç, teknik - hukuki ifadelerin kullanımından
kaçınılmalıdır. Bu esasa uygun davranma aynı zamanda dürüstlük ilkesine uyum
bakımından da son derece önemlidir.

ç. İşlendikleri Amaçla Bağlantılı, Sınırlı ve Ölçülü Olma İlkesi
İşlenen verilerin belirlenen amaçların gerçekleştirilebilmesine elverişli olması,
amacın gerçekleştirilmesiyle ilgili olmayan veya ihtiyaç duyulmayan kişisel verilerin
işlenmesinden kaçınılmasını gerektirmektedir. Sonradan ortaya çıkması muhtemel
ihtiyaçların karşılanmasına yönelik olarak veri işlenmesi yoluna gidilmemelidir. Çünkü
muhtemel ihtiyaçlara yönelik veri işlenmesi, yeni bir veri işleme faaliyeti anlamına
gelecektir. Bu durumda, Kanunun 5. maddesinde düzenlenmiş olan kişisel verilerin
işlenme şartlarından birinin gerçekleşmesi gerekecektir. Ayrıca işlenen veri, sadece
amacın gerçekleştirilmesi için gerekli olan kişisel verilerle sınırlı tutulacaktır. Amaç için
gerekli olanın dışında veri işlenmesi, sınırlı tutulma ilkesine aykırılık teşkil edecektir.
Burada önemli olan, amacı gerçekleştirmeye yönelik yeterli verinin temin edilmesi,
bunun dışındaki amaç için gerekli olmayan veri işlemeden kaçınılmasıdır. Mevcutta
olmayan ve sonradan gerçekleşmesi düşünülen amaçlarla kişisel veri toplanmamalı
veya işlenmemelidir.
Ölçülülük ilkesi, veri işleme ile gerçekleştirilmesi istenen amaç arasında makul bir
dengenin kurulması anlamına gelmektedir. Yani veri işlemenin, amacı gerçekleştirecek

69

ölçüde olması demektir. Örneğin, kredi kartı başvurusunda bulunan kişiden sosyal
hayatına ve sosyal faaliyetlerine yönelik tercihleri konusunda bilgi talebinde bulunulması
ölçülülük ilkesine aykırılık teşkil edebilecektir.

d. İlgili Mevzuatta Öngörülen veya İşlendikleri Amaç İçin Gerekli
Olan Süre Kadar Muhafaza Edilme İlkesi
Kişisel verilerin “amaçla sınırlılık ilkesi” nin bir gereği olarak işlendikleri amaç için gerekli
olan süreye uygun olarak muhafaza edilmesi gerekir. Bu konuda, veri sorumlusu, idari
ve teknik tedbirleri almakla yükümlüdür. Kanunun 12. maddesinde de belirtildiği gibi
veri sorumlusu; kişisel verilerin hukuka aykırı olarak işlenmesini önlemek, kişisel verilere
hukuka aykırı olarak erişilmesini önlemek ve kişisel verilerin muhafazasını sağlamak
amacıyla uygun güvenlik düzeyini temin etmeye yönelik gerekli her türlü teknik ve idari
tedbirleri almak zorundadır.
Bununla ilgili olarak veri sorumlusu, gerekli teknik ve idari tedbirleri belirlemek ve
kişisel verilerin bu esaslara uygun olarak muhafazasını sağlamakla yükümlüdür. Kişisel
veri saklama ve imha politikası hazırlamakla yükümlü olan (Sicile kayıt yükümlülüğü
bulunanlar) veri sorumluları da bu esaslara uygun bir şekilde hareket etmelidir.
Kişisel verilerin saklanması için amaçla sınırlılık ilkesi uyarınca veri sorumlusu tarafından
belirlenen saklama sürelerinin yanı sıra, veri sorumlusunun tabi olduğu ilgili mevzuat
kapsamında da belirlenmiş saklama süreleri mevcuttur. Buna göre; veri sorumluları,
ilgili kişisel veriler için mevzuatta öngörülmüş bir süre varsa bu süreye uyacak; eğer
böyle bir süre öngörülmemişse verileri ancak işlendikleri amaç için gerekli olan

70

süre kadar saklayabilecektir. Bir verinin daha fazla saklanması için geçerli bir sebep
bulunmaması halinde, o veri silinecek, yok edilecek veya anonim hale getirilecektir.
İleride tekrar kullanılabileceği düşünülerek ya da herhangi bir başka gerekçe ile kişisel
verilerin muhafaza edilmesi yoluna gidilemeyecektir.
Ayrıca veri sorumlusu, Kanunun 16. maddesi uyarınca Sicile kayıt için başvuru yaparken
kişisel verilerin işlenme amacı için gerekli olan azami süreyi Veri Sorumluları Sicili
Hakkında Yönetmeliğin 9. maddesini göz önünde bulundurarak tespit etmek ve bu
süreyi Veri Sorumluları Sicil Bilgi Sistemine (VERBİS) bildirmek zorundadır.
Veri sorumlusu tarafından Sicile bildirilen veri kategorilerinin işleme amaçları ve bu
amaçlara dayalı olarak işlenmeleri için gerekli olan azami muhafaza edilme süreleri ile
mevzuatta öngörülen süreler farklı olabilir. Bu durumda mevzuatta azami muhafaza
edilme süresi öngörülmüşse bu süre, yoksa bunlardan en uzun süre esas alınarak bu
veri kategorisi için Sicile bildirim yapılır.
Burada önemle belirtmek gerekir ki; mevzuat kapsamında öngörülen bu sürelere uyum
için yapılan saklama faaliyetleri veri sorumlusu tarafından belirlenen saklama sürelerini
aşıyorsa, bu faaliyetler yalnızca ilgili mevzuatta belirtilen yükümlülükleri yerine getirmekle
sınırlı bir saklama ve işleme faaliyeti olarak yürütülmelidir. Hem veri sorumlusunun
hukuki yükümlülükleri gereği tabi olduğu mevzuat kapsamında öngörülen sürelerin,
hem de veri sorumlusunun belirlediği saklama sürelerinin aşılması durumunda, kişisel
verilerin veri sorumlusu tarafından Kişisel Verilerin Silinmesi, Yok Edilmesi veya Anonim
Hale Getirilmesi Hakkında Yönetmeliğe göre silinmesi, yok edilmesi veya anonim hale
getirilmesi gerekir.

71

F. KİŞİSEL VERİLERİN İŞLENME ŞARTLARI
Kişisel verilerin işlenmesi, Kanunun 3. maddesinde tanımlanmıştır. Buna göre; kişisel
verilerin tamamen veya kısmen otomatik olan ya da herhangi bir veri kayıt sisteminin
parçası olmak kaydıyla otomatik olmayan yollarla elde edilmesi, kaydedilmesi,
depolanması, muhafaza edilmesi, değiştirilmesi, yeniden düzenlenmesi, açıklanması,
aktarılması, devralınması, elde edilebilir hâle getirilmesi, sınıflandırılması ya da
kullanılmasının engellenmesi gibi veriler üzerinde gerçekleştirilen her türlü işlem, kişisel
verilerin işlenmesi olarak kabul edilmiştir.
Kişisel verilerin işlenme şartları ise Kanunun 5. maddesinde sayılmış olup, buna göre
aşağıdaki hallerden en az birinin bulunması durumunda kişisel verilerin işlenmesi
mümkündür.
• İlgili kişinin açık rızasının varlığı,
• Kanunlarda açıkça öngörülmesi,
• Fiili imkansızlık nedeniyle rızasını açıklayamayacak durumda bulunan veya rızasına
hukuki geçerlilik tanınmayan kişinin kendisinin ya da bir başkasının hayatı veya
beden bütünlüğünün korunması için zorunlu olması,
• Bir sözleşmenin kurulması veya ifasıyla doğrudan doğruya ilgili olması kaydıyla
sözleşmenin taraflarına ait kişisel verilerin işlenmesinin gerekli olması,
• Veri sorumlusunun hukuki yükümlülüğünü yerine getirebilmesi için zorunlu olması,
• İlgili kişinin kendisi tarafından alenileştirilmiş olması,
• Bir hakkın tesisi, kullanılması veya korunması için veri işlemenin zorunlu olması,
• İlgili kişinin temel hak ve özgürlüklerine zarar vermemek kaydıyla, veri sorumlusunun
meşru menfaatleri için veri işlenmesinin zorunlu olması.

72

Kişisel verilerin işlenme şartları, yani hukuka uygunluk halleri, Kanunda sayma yoluyla
belirlenmiş olup, bu şartlar genişletilemez.
Kişisel veri işleme, Kanunda bulunan açık rıza dışındaki şartlardan birine dayanıyorsa,
bu durumda ilgili kişiden açık rıza alınmasına gerek bulunmamaktadır. Veri işleme
faaliyetinin, açık rıza dışında bir dayanakla yürütülmesi mümkün iken açık rızaya
dayandırılması; ilgili kişinin yanıltılması ve yanlış yönlendirilmesi dolayısıyla aldatıcı
ve veri sorumlusunca hakkın kötüye kullanımı niteliğinde olacaktır. Nitekim, ilgili kişi
tarafından verilen açık rızanın geri alınması halinde veri sorumlusunun diğer kişisel veri
işleme şartlarından birine dayalı olarak veri işleme faaliyetini sürdürmesi hukuka ve
dürüstlük kurallarına aykırı işlem yapılması anlamına gelecektir.
Bu kapsamda, veri sorumlusu tarafından kişisel veri işleme faaliyetinin amacının
öncelikli olarak açık rıza dışındaki işleme şartlarından birine dayanıp dayanmadığı
değerlendirilmeli, eğer bu amaç Kanunda belirtilen açık rıza dışındaki şartlardan en
az birini karşılamıyorsa, bu durumda veri işleme faaliyetinin devamı için kişinin açık
rızasının alınması yoluna gidilmelidir.
Kişisel verilerin işlenme şartları her bir kişisel veri işleme faaliyetinin amacının Kanun
bakımından hukuki dayanağını oluşturmaktadır. Kişisel veri işleme faaliyetinin
amacında birden fazla sayıda kişisel veri işleme şartı bulunabilir. Örneğin, maaş
bordrosu düzenlemek amacıyla çalışanların kişisel verilerinin işlenmesinin hukuki
dayanağı, kişisel veri işleme şartlarından sözleşmenin ifası ve veri sorumlusunun hukuki
yükümlülüğünün yerine getirilmesidir.

73

Tablo-1’de kişisel verilerin açık rıza dışında kalan işlenme şartları yer almaktadır:
İşleme Şartları
Kanun Hükmü

Kapsam
Vergi Kanunları, İş Kanunu, Türk
Ticaret Kanunu vb.

Örnek
Çalışana ait özlük bilgilerinin kanun
gereği tutulması.

Sözleşmenin İfası

İş Akdi, Satış Sözleşmesi, Taşıma
Sözleşmesi, Eser Sözleşmesi vb.

Teslimat yapılması için şirketin, ilgili
kişinin adres bilgilerini kaydetmesi.

Fiili İmkânsızlık

Fiili imkânsızlık nedeniyle rıza
veremeyecek olan ya da ayırt etme
gücü olmayan kişi.

Kaçırılan ya da kayıp kişinin konum
bilgisi.

Veri Sorumlusunun
Hukuki Sorumluluğu

Bankacılık, enerji, sermaye piyasaları
Mali Denetimler, Güvenlik Mevzuatı,
gibi alanlara özel denetimlerde bilgi
Sektör Odaklı Regülâsyonlarla Uyum.
paylaşımı yapılması.
İlgili kişinin kendisine ait bilgileri

Evini satmak isteyen kişinin, satış
ilanında iletişim bilgisine yer vermesi.

Hakkın Tesisi,
Korunması,
Kullanılması

Dava açılması, tescil işlemleri,
her türlü tapu işlemi vb. işlerde
kullanılması zorunlu veriler.

İşten ayrılan bir çalışana ait gerekli

Meşru Menfaat

İlgili kişinin temel haklarına
zarar vermemek kaydıyla, veri
sorumlusunun meşru menfaati için
zorunlu olması halinde veri işlenmesi

Aleniyet Kazandırma

kamunun bilgisine sunması.

bilgilerin dava zaman aşımı boyunca
saklanması.

Çalışan bağlılığını artıran ödül ve prim
uygulanması amacıyla veri işlenmesi.

Tablo-1:Kişisel Verilerin Açık Rıza Dışında Kalan İşleme Şartları

74

1. Açık Rıza
Açık rıza, kişisel veri işleme şartlarından birisidir. Veri sorumlusu tarafından veri işleme
faaliyetinin gerçekleştirilmesinde öncelikle diğer veri işleme şartlarından birine dayanılıp
dayanılamayacağı değerlendirilmeli, bunlardan hiçbirisi yoksa ilgili kişinin açık rızasının
alınması yoluna gidilmelidir.

2. Kanunlarda Açıkça Öngörülmesi
Veri işleme şartlarından birisi de kanunlarda açıkça öngörülmesidir. Kanunlarda kişisel
verilerin işlenebileceğine ilişkin bir hüküm, veri işleme şartını oluşturacaktır. Kişisel
veri işlenmesiyle ilgili herhangi bir kanunda açık bir hüküm varsa veya açık bir hüküm
ile ikincil mevzuata yönlendirme yapılmışsa bu durumda kişisel verilerin işlenmesi
mümkündür.
Örneğin, 4857 sayılı İş Kanununun 75. maddesi gereği işveren, çalıştırdığı her işçi için
bir özlük dosyası düzenlemesi ve bu işçinin kimlik bilgilerinin yer alması gerektiği hükmü
yer almaktadır. Bu kapsamda işveren, çalıştırdığı işçinin kimlik verilerini “kanunlarda
açıkça öngörülmesi” işleme şartına dayanarak işleyebilecektir.

3. Fiili İmkânsızlık
Fiili imkânsızlık nedeniyle rızasını açıklayamayacak durumda bulunan veya rızasına
hukuki geçerlilik tanınmayan kişinin, kendisinin ya da başkasının hayatı veya beden
bütünlüğünün korunması için zorunlu olması halinde ilgili kişinin kişisel verileri
işlenebilecektir.

75

Kanuna göre fiili imkânsızlık halinde, kişisel verilerin işlenebilmesi için ilgili kişinin veya
üçüncü bir kişinin hayatı veya beden bütünlüğünün korunması bakımından zorunluluk
bulunmalıdır. Örneğin, hürriyeti kısıtlanan bir kişinin kurtarılması amacıyla kendisinin
veya şüphelinin taşımakta olduğu telefon, bilgisayar, kredi kartı, banka kartı veya diğer
teknik bir araç üzerinden yerinin belirlenmesi için bu verilerin işlenmesi gibi.

4. Sözleşmenin Kurulması veya İfası İçin Gerekli
Olması
Bir sözleşmenin kurulması veya ifasıyla doğrudan doğruya ilgili olması kaydıyla,
sözleşmenin taraflarına ait kişisel verilerin işlenmesinin zorunlu olması durumunda ilgili
kişilerin bu amaçla sınırlı olmak üzere kişisel verilerinin işlenmesi mümkündür. Örneğin,
bir sözleşme gereği paranın ödenmesi için alacaklı tarafın hesap numarasının alınması
veya bir bankayla kredi sözleşmesi yapılması sırasında bankanın, o kişiye ait maaş
bordrosunu, tapu kayıtlarını, icra borcu olmadığına dair belgeyi edinmesi gibi. Ayrıca,
sözleşme gereği satıcının, malı teslim borcunu yerine getirmesi için alıcının adresini
kaydetmesi ya da işverenin maaş ödemesini gerçekleştirmek amacıyla çalışanların
banka bilgilerini elinde bulundurması, bu kapsamda değerlendirilebilecektir.

5. Veri Sorumlusunun Hukuki Yükümlülüğünü Yerine
Getirebilmesi İçin Zorunlu Olması
Veri sorumlusunun hukuki yükümlülüğünü yerine getirebilmesi için veri işlenmesinin
zorunlu olduğu hallerde ilgili kişinin kişisel verileri işlenebilecektir. Bir şirketin çalışanına
maaş ödeyebilmesi için, banka hesap numarası, evli olup olmadığı, bakmakla yükümlü
olduğu kişiler, eşinin çalışıp çalışmadığı, sosyal sigorta numarası gibi verilerin elde

76

edilmesi ve işlenmesi bu duruma örnek verilebilir. İşverenin vergi denetimi sırasında
çalışanlarına veya müşterilerine ait bilgileri ilgili kamu görevlilerinin incelemesine
sunması da bu kapsamda değerlendirilebilir.

6. Kişisel Verilerin İlgili Kişi Tarafından Alenileştirilmiş
Olması
İlgili kişinin kendisi tarafından alenileştirilen, bir başka ifadeyle herhangi bir şekilde
kamuoyuna açıklanmış olan kişisel verileri işlenebilecektir. Bu duruma örnek olarak
ise bir kişinin belirli hallerde kendisiyle iletişime geçilmesi amacıyla iletişim bilgilerini
kamuya açık şekilde ilan etmesi verilebilir. Kurumsal internet sitelerinde, çalışanların
işyeri telefon numaraları ve kurumsal elektronik posta adreslerinin üçüncü kişilerin
erişimine açık şekilde paylaşılması halinde de alenileştirmeden söz edilebilir.
Ancak, kişisel verinin aleni kabul edilebilmesi için ait olduğu kişinin aleni
olmasını istemesi gerekir. Başka bir ifade ile, alenileştirmenin gerçekleştirilebilmesi
için alenileştirme iradesinin varlığı gerekir. Yoksa bir kişinin kişisel verisinin herkesin
görebileceği bir yerde olması aleni olmasını sağlamaz. Ayrıca, alenileştirme durumunda
kişisel verinin amacı dışında da kullanılmaması gerekmektedir. Örneğin, ikinci el araç
satışı yapılan internet sitelerinde aracını satmak isteyen ilgili kişinin iletişim bilgilerinin
pazarlama amaçlarıyla kullanılması mümkün değildir.

77

7. Kişisel Verilerin İşlenmesinin Bir Hakkın Tesisi,
Kullanılması veya Korunması İçin Zorunlu Olması
Bir hakkın tesisi, kullanılması veya korunması için zorunlu olması halinde ilgili kişinin
kişisel verilerinin işlenmesi mümkündür. Örneğin, bir şirketin kendi çalışanı tarafından
açılan bir davada ispat için bazı verileri kullanması ya da kısıtlı bir kişinin haklarının
korunması amacıyla vasisinin veya kayyumun, kısıtlının mali bilgilerini tutması gibi.
Ayrıca, sözleşme sona erdikten sonra, olası yasal takiplere karşı zamanaşımı süresinin
sonuna kadar fatura, sözleşme, kefaletname gibi belgelerin bu amaçlar için saklanması
bu kapsamda değerlendirilecektir.

8. Veri İşlemenin İlgili Kişinin Temel Hak ve
Özgürlüklerine Zarar Vermemek Kaydıyla Veri
Sorumlusunun Meşru Menfaatleri İçin Zorunlu Olması
İlgili kişinin temel hak ve özgürlüklerine zarar vermemek kaydı ile veri sorumlusunun
meşru menfaatleri için veri işlenmesinin zorunlu olması durumunda, kişisel verilerinin
işlenmesi mümkündür.
Bazı durumlarda veri sorumlusunun meşru menfaati bakımından veri işleme söz konusu
olabilmektedir. Örneğin bir şirket sahibinin, çalışanlarının temel hak ve özgürlüklerine
zarar vermemek kaydıyla, onların terfileri, maaş zamları yahut sosyal haklarının
düzenlenmesinde ya da işletmenin yeniden yapılandırılması sürecinde görev ve rol
dağılımında esas alınmak üzere çalışanların kişisel verilerinin işlenmesi şirket sahibinin
meşru menfaati kapsamına alınmıştır.

78

Bu şarta dayalı olarak veri işlenebilmesi için, veri sorumlusunun meşru menfaatinin
bulunması ve ilgili kişinin temel hak ve özgürlüklerine zarar verilmemesi gerekmektedir.
Veri sorumlusunun meşru menfaati, gerçekleştirilecek olan işleme sonucunda elde
edeceği çıkara ve faydaya yöneliktir. Veri sorumlusunun elde edeceği fayda; meşru,
ilgili kişinin temel hak ve özgürlüğü ile yarışabilecek düzeyde etkin, belirli ve halihazırda
mevcut olan bir menfaatine ilişkin olmalıdır. Veri sorumlusunun gerçekleştirdiği
güncel aktivitelerle ilişkili ve ona yakın gelecekte fayda sağlayacak bir işlem olması
gerekmektedir.
Bir şirketin satılması, devralınması veya ortaklık yapısının değişmesi gibi bir durum
söz konusu olduğunda, şirketi satın alacak kişinin, şirketin güncel durumuna hakim
olabilmek amacıyla içinde kişisel verilerin de bulunduğu bir takım bilgileri ölçülü ve
gerekli güvenlik önlemlerini alarak incelemesi halleri de meşru menfaat kapsamına
alınabilecektir. Ancak burada dikkat edilmesi gereken husus, veri sorumlusunun meşru
menfaatinin Kanunun amacı ve ruhuna uygun olarak yorumlanmasıdır.
Veri sorumlusunun meşru menfaatinin olmasının yanı sıra, ilgili kişinin temel hak ve
özgürlüklerine zarar verilmemesi gerekir. Dolayısıyla, veri sorumlusunun meşru menfaati
olup olmadığı belirlendikten sonra, kişisel verisi işlenecek olan ilgili kişinin temel hak ve
özgürlüklerinin neler olduğunun tespiti gereklidir. Ardından yapılaması gereken denge
testine göre, veri sorumlusunun meşru menfaati çok güçlü ve etkin olmadığı takdirde,
ilgili kişinin hak ve menfaatleri, veri sorumlusunun meşru ancak daha az öneme sahip
menfaatinden daha üstün gelebilecektir. Bu doğrultuda, ele alınacak olan meşru
menfaat ciddi, önemli ve hali hazırda mevcut olmalıdır.
Bu şarta dayanılarak veri işlenebilmesi için yarışan menfaatler arasında yapılacak
olan değerlendirme sonucunda kişisel verilerin bu hüküm kapsamında işlenip

79

işlenemeyeceğine karar verilmesi gerekmektedir. Dolayısıyla ilgili hüküm, veri işlenmesine
ilişkin sınırsız bir yetki olarak değerlendirilemez. Aksine, madde kapsamında belirtilen
veri sorumlusunun menfaati ile ilgili kişinin temel hak ve özgürlükleri arasında makul bir
denge sağlanmasını gerektirmektedir.
Bu hükmün uygulanabilmesi iki aşamalı bir değerlendirme gerektirmektedir. Yapılacak
olan ilk değerlendirmede veri sorumlusunun meşru menfaatinin varlığı tespit edilmeli,
ikinci olarak da, bu menfaatin ilgili kişinin temel hak ve özgürlüklerine zarar vermediği
belirlenmelidir. Bu değerlendirme yapılırken veri sorumlusunun meşru menfaati ile
kişisel verileri işleme amacı birbirine karıştırılmamalıdır. Bu iki terim birbiriyle ilişkili
olsa dahi farklı anlama gelmektedir. Kişisel verileri işleme amacı, özel olarak verinin
işlenme sebebiyle ilgilidir. Ancak veri sorumlusunun meşru menfaati daha geniş
yorumlanmalıdır. Veri sorumlusunun meşru menfaati, gerçekleştirilecek olan işleme
sonucunda elde edeceği faydaya yöneliktir. Veri sorumlusunun elde edeceği fayda;
meşru, ilgili kişinin temel hak ve özgürlüğü ile yarışabilecek düzeyde etkin, belirli ve
halihazırda mevcut olan bir menfaatine ilişkin olmalıdır.
Bu kapsamda, öncelikle değerlendirilmesi gereken hususlar arasında; veri
sorumlusunun meşru menfaati, ilgili kişinin temel hak ve özgürlükleri üzerinde kişisel
verinin işlenmesinin yaratacağı etki ile duruma ve olayın mahiyetine göre farklılık
gösterecek olan dengeler (üstün gelen menfaatin ve hakkın değerlendirilmesi)
bulunmaktadır.
Ayrıca belirtmek gerekir ki; meşru menfaat şartı, maddede yer alan diğer haller
uygulanamadığı takdirde veri işlenmesi bakımından başvurulacak son çare olmadığı
gibi her şeyi kapsamına dâhil edebilecek ve tüm kişisel verilerin işlenmesine ilişkin
faaliyetleri kanuna uygun hale getirecek bir düzenleme de değildir.

80

G. ÖZEL NİTELİKLİ KİŞİSEL VERİLERİN
İŞLENME ŞARTLARI
Özel nitelikli kişisel veriler, öğrenilmesi halinde ilgili kişinin mağdur olmasına ya da
ayrımcılığa maruz kalmasına neden olabilecek nitelikteki verilerdir. Bu nedenle diğer
kişisel verilere göre çok daha sıkı şekilde korunmaları gerekmektedir.
Kanun, bu verilere özel bir önem atfetmekte ve bu verilerle ilgili farklı bir düzenleme
getirmektedir. Kanun bunları özel nitelikli kişisel veri ya da hassas veriler olarak kabul
etmektedir. Özel nitelikli kişisel veriler ilgili kişinin açık rızası ile ya da Kanunda sayılan
sınırlı hallerde işlenebilir.
Kanun, özel nitelikli kişisel veriler arasında da bir ayrım yapmıştır. Buna göre sağlık ve
cinsel hayata ilişkin kişisel verilerin işlenmesi ile bunlar dışındaki özel nitelikli kişisel
verilerin açık rıza olmaksızın işlenebileceği halleri farklı düzenlemiştir.
Kanunda özel nitelikli kişisel veriler, sınırlı sayma yoluyla belirlenmiştir. Bunlar; kişilerin
ırkı, etnik kökeni, siyasi düşüncesi, felsefi inancı, dini, mezhebi veya diğer inançları, kılık
ve kıyafeti, dernek, vakıf ya da sendika üyeliği, sağlığı, cinsel hayatı, ceza mahkûmiyeti
ve güvenlik tedbirleriyle ilgili verileri ile biyometrik ve genetik verileridir. Özel nitelikli
kişisel verilerin kıyas yoluyla genişletilmesi mümkün değildir.
Belirtmek gerekir ki tüm temel hak ve özgürlüklerde olduğu gibi, özel nitelikli kişisel
verilere ilişkin koruma mutlak değildir, diğer hak ve özgürlüklerde olduğu gibi
sınırlanabilir. Bu sınırlamanın Anayasanın 13. maddesinde belirtilen esaslara uygun
olarak gerçekleştirilmesi gerekmektedir. Bu nedenle, özel nitelikli kişisel verilerin
işlenmesinin tam olarak hangi durum ve şartlara uyularak gerçekleştirilebileceği

81

Kanunda öngörülmüştür. Nitekim yaşam hakkı, ifade özgürlüğü, haberleşme özgürlüğü
gibi birçok temel hak ve özgürlüğün kullanılması, özel nitelikli kişisel verilerin işlenmesini
zorunlu kılmaktadır. Bu bakımdan, özel nitelikli kişisel verilerin işlenmesinin mutlak bir
yasak olarak kabul edilmesi mümkün değildir.
Kanuna göre açık rıza halinde özel nitelikli kişisel veriler işlenebilir. Ayrıca Kanuna göre,
özel nitelikli kişisel verilerin, ilgili kişinin açık rızası dışında;
• Sağlık ve cinsel hayat dışındaki özel nitelikli kişisel veriler, ancak kanunlarda
öngörülen hallerde,
• Sağlık ve cinsel hayata ilişkin kişisel veriler, ancak kamu sağlığının korunması,
koruyucu hekimlik, tıbbî teşhis, tedavi ve bakım hizmetlerinin yürütülmesi, sağlık
hizmetleri ile finansmanının planlanması ve yönetimi amacıyla, sır saklama
yükümlülüğü altında bulunan kişiler veya yetkili kurum ve kuruluşlar tarafından
işlenmesi mümkündür.
Ayrıca Kanunda, özel nitelikli kişisel verilerin işlenmesi bakımından, Kurul tarafından
belirlenen yeterli önlemlerin alınması şartı getirilmiştir.
NOT: Bu konuya ilişkin “Özel Nitelikli Kişisel Verilerin İşlenmesinde Veri Sorumlularınca
Alınması Gereken Yeterli Önlemler” ile ilgili Kişisel Verileri Koruma Kurulunun 2018/10
Sayılı Kararı dikkate alınmalıdır.
Ayrıca “Sağlık verilerini Kanunun 6 ncı maddesinde yer alan işleme şartlarından birine
dayanmadan üçüncü bir kişiye aktaran veri sorumlusu hakkında” Kişisel Verileri Koruma
Kurulunun 2018/143 Sayılı Karar Özeti de incelenebilir.

82

Tablo-2’de özel nitelikli kişisel verilere ait işleme şartları yer almaktadır.
İşleme Şartları

Kapsam

Örnek

İlgili Kişinin Açık Rızası

İlgili kişinin açık rızasının alınmış
olması

Klinik araştırmalar kapsamında
ilgili kişilerin rızasının alınması.

Kanun Hükmü

Sağlık ve cinsel hayat dışındaki
kişisel veriler ilgili kişinin açık
rızası aranmaksızın işlenebilir.
Vergi Kanunları, İş Kanunu, Türk
Ticaret Kanunu vb. daha sıkı
hassas veri işleme şartları.

Çalışana ait sendikalılık bilgisinin
özlük dosyasında mevzuat gereği
tutulması.

Kamu sağlığının korunması,
koruyucu hekimlik, tıbbî
teşhis, tedavi ve bakım
hizmetlerinin yürütülmesi
ile sağlık hizmetlerinin
planlanması, yönetimi ve
finansmanı

Kamu sağlığının korunması,
Doktorun hastası hakkında
koruyucu hekimlik, tıbbî teşhis,
işlediği sağlık verileri.
tedavi ve bakım hizmetlerinin
yürütülmesi ile sağlık
hizmetlerinin planlanması,
yönetimi ve finansmanı amacıyla,
sır saklama yükümlülüğü altında
bulunan kişiler veya yetkili kurum
ve kuruluşlar tarafından işlenmesi

Tablo-2: Özel Nitelikli Kişisel Verilerin İşleme Şartları

83

H. KİŞİSEL VERİLERİN SİLİNMESİ, YOK
EDİLMESİ VEYA ANONİM HALE GETİRİLMESİ
Kanunun 7. maddesinde ayrıca kişisel verilerin silinmesi, yok edilmesi ve anonim hale
getirilmesi düzenlenmiştir. Buna göre, kişisel verilerin hukuka uygun olarak işlenmiş
olmasına rağmen, işlenmesini gerektiren sebeplerin ortadan kalkması hâlinde bu
veriler, resen veya ilgili kişinin talebi üzerine veri sorumlusu tarafından silinir, yok edilir
veya anonim hâle getirilir.
Buna göre;
• Kişisel verileri işlemeye esas teşkil eden ilgili mevzuat hükümlerinin değiştirilmesi
veya ilgası,
• Taraflar arasındaki sözleşmenin hiç kurulmamış olması, sözleşmenin geçerli
olmaması, sözleşmenin kendiliğinden sona ermesi, sözleşmenin feshi veya
sözleşmeden dönülmesi,
• Kişisel verilerin işlenmesini gerektiren amacın ortadan kalkması,
• Kişisel verileri işlemenin hukuka veya dürüstlük kuralına aykırı olduğunun tespit
edilmesi,
• Kişisel verileri işlemenin sadece açık rıza şartına istinaden gerçekleştiği hallerde,
ilgili kişinin rızasını geri alması,

84

• İlgili kişinin, Kanunun 11. maddesinin 1. fıkrasının (e) ve (f) bentlerindeki hakları
çerçevesinde kişisel verileri işleme faaliyetine ilişkin yaptığı başvurunun veri
sorumlusu tarafından kabul edilmesi,
• Veri sorumlusunun, ilgili kişi tarafından kişisel verilerinin silinmesi veya yok edilmesi
talebi ile kendisine yapılan başvuruyu reddetmesi, verdiği cevabın yetersiz bulunması
veya Kanunda öngörülen süre içinde cevap vermemesi hallerinde; Kurula şikayette
bulunulması ve bu talebin Kurul tarafından uygun bulunması,
• Kişisel verilerin saklanmasını gerektiren azami sürenin geçmiş olmasına rağmen,
kişisel verileri daha uzun süre saklamayı haklı kılacak herhangi bir şartın mevcut
olmaması,
• Kanunun 5. ve 6. maddelerindeki kişisel verilerin işlenmesini gerektiren şartların
ortadan kalkması
gibi hallerde kişisel verilerin silinmesi, yok edilmesi veya anonim hâle getirilmesi gerekir.
İşlenmesini gerektiren sebeplerin ortadan kalktığı hallerde kişisel verileri silmek, yok
etmek veya anonim hale getirmek veri sorumlusunun yükümlülüklerindendir. Bunun
için ilgili kişinin başvurusu şart değildir. Bununla birlikte, veri sorumlusunun ihlali
durumunda ilgili kişinin kişisel verilerinin silinmesini veya yok edilmesini talep etme
hakkı bulunmaktadır.
Öte yandan, Kişisel Verilerin Silinmesi, Yok Edilmesi veya Anonim Hale Getirilmesi
Hakkında Yönetmelik çerçevesinde kişisel veri saklama ve imha politikası hazırlamış
olan veri sorumlusu, kişisel verileri silme, yok etme veya anonim hale getirme
yükümlülüğünün ortaya çıktığı tarihi takip eden ilk periyodik imha işleminde, kişisel
verileri siler, yok eder veya anonim hale getirir.

85

NOT: Kurul tarafından hazırlanarak Kurum internet sayfasında yayınlanan “Kişisel
Verilerin Silinmesi, Yok Edilmesi veya Anonim Hale Getirilmesi Rehberi”nde, kişisel
verilerin işlendiği ve bulunduğu ortam dikkate alınarak silme ve yok etme yöntemleri
ayrı ayrı açıklanmış, anonim hale getirme yöntemleri ve anonimliğin bozulması ise
uygulama örnekleri ile birlikte detaylı olarak açıklanmıştır.
Ayrıca, Kişisel Verileri Koruma Kurulunun “Sicil dosyalarındaki kişisel verilerin,
işlenmelerini gerektiren sebeplerin ortadan kalkmaması sebebiyle, imha edilmemesi
gerektiği hakkında” 2018/69 Sayılı Karar Özeti de dikkate alınmalıdır.
Ayrıca; Kanunun yayımı tarihinden önce işlenmiş olan kişisel veriler, yayımı tarihinden
itibaren iki yıl içinde bu Kanun hükümlerine uygun hâle getirilir, Kanun hükümlerine
aykırı olduğu tespit edilen kişisel veriler derhâl silinir, yok edilir veya anonim hâle getirilir.
Kişisel verilerin silinmesi, kişisel verilerin ilgili kullanıcılar için hiçbir şekilde erişilemez
ve tekrar kullanılamaz hale getirilmesi işlemidir. Kişisel Verilerin Silinmesi, Yok Edilmesi
veya Anonim Hale Getirilmesi Hakkında Yönetmeliğin 4. maddesinde ilgili kullanıcı;
“verilerin teknik olarak depolanması, korunması ve yedeklenmesinden sorumlu olan
kişi ya da birim hariç olmak üzere veri sorumlusu organizasyonu içerisinde veya veri
sorumlusundan aldığı yetki ve talimat doğrultusunda kişisel verileri işleyen kişiler” olarak
tanımlanmıştır. Veri sorumlusu, silinen kişisel verilerin ilgili kullanıcılar için erişilemez
ve tekrar kullanılamaz olması için gerekli her türlü teknik ve idari tedbirleri almakla
yükümlüdür.
Kişisel verilerin yok edilmesi, kişisel verilerin hiç kimse tarafından hiçbir şekilde
erişilemez, geri getirilemez ve tekrar kullanılamaz hale getirilmesi işlemidir. Veri
sorumlusu, kişisel verilerin yok edilmesiyle ilgili gerekli her türlü teknik ve idari tedbirleri
almakla yükümlüdür.

86

Kişisel verilerin anonim hale getirilmesi, kişisel verilerin başka verilerle eşleştirilse dahi
hiçbir surette kimliği belirli veya belirlenebilir bir gerçek kişiyle ilişkilendirilemeyecek
hale getirilmesidir. Kişisel verilerin anonim hale getirilmiş olması için; kişisel verilerin,
veri sorumlusu, alıcı veya alıcı grupları tarafından geri döndürme ve verilerin
başka verilerle eşleştirilmesi gibi kayıt ortamı ve ilgili faaliyet alanı açısından uygun
tekniklerin kullanılması yoluyla dahi kimliği belirli veya belirlenebilir bir gerçek kişiyle
ilişkilendirilemez hale getirilmesi gerekir. Veri sorumlusu, kişisel verilerin anonim hale
getirilmesiyle ilgili gerekli her türlü teknik ve idari tedbirleri almakla yükümlüdür.
Belirtmek gerekir ki, işlenmesini gerektiren sebeplerin ortadan kalkması durumunda
kişisel verilerin silinmesi, yok edilmesi veya anonim hale getirilmesi, kişisel verilerin
işlenmesine hâkim olan genel ilkelerin doğal bir sonucudur. Yukarıda belirtildiği
üzere, Kanunun 4. maddesinde kişisel verilerin, ancak ilgili mevzuatta öngörülen veya
işlendikleri amaç için gerekli olan süre kadar muhafaza edilebileceği öngörülmüştür.
Kişisel verilerin muhafazası için herhangi bir meşru amaç kalmadığında bu verilerin
silinmesi, yok edilmesi veya anonim hale getirilmesi bir zorunluluktur.
Kanunun 7. maddesinin ikinci fıkrasında, kişisel verilerin silinmesi, yok edilmesi veya
anonim hale getirilmesine ilişkin diğer kanunlarda yer alan hükümlerin saklı tutulması
öngörülmektedir. Bu kapsamda, örneğin Adli Sicil Kanununda verilerin silinmesini veya
yok edilmesini düzenleyen hükümler Kanuna göre öncelikli olarak uygulanacaktır.

87

I. KİŞİSEL VERİLERİN AKTARILMASI
Kişisel verilerin aktarılması, Kanunda iki başlık altında ele alınmıştır. Kanunun, 8.
maddesinde kişisel verilerin yurt içinde aktarılmasına ilişkin hükümlere, 9. maddesinde
ise kişisel verilerin yurt dışına aktarılmasına ilişkin hükümlere yer verilmiştir. Belirtilen
maddeler kapsamında hem kişisel, hem de özel nitelikli kişisel veriler yer almaktadır.
Kanunda yer alan düzenlemelere istinaden, verilerin hukuka uygun bir şekilde
aktarılabilmesi için belirtilen maddelerde yer alan şartların yerine getirilmiş olması
gerekir.

1. Kişisel Verilerin Yurt İçinde Aktarılması
Kanunda belirtilen genel ilkeler çerçevesinde işlenmek üzere elde edilen kişisel
verilerin, 8. madde hükmü uyarınca ilgili kişinin açık rızası alınmak suretiyle yurt
içinde üçüncü kişilere aktarılabileceği hükme bağlanmıştır. Kanun, kişisel verilerin
işlenmesi ile bu verilerin yurt içinde aktarılması bakımından aynı şartları aramaktadır.
Bu maddede ayrıca ilgili kişinin açık rızası aranmaksızın, kişisel verilerin üçüncü kişilere
aktarılabileceği şartlar belirtilmiştir.
Diğer taraftan, kişisel verilerin yurt içinde hukuka uygun şekilde işlenmesi bunların
doğrudan aktarılabileceği anlamına gelmemektedir. Yani, aktarma için de 5. ve 6.
maddedeki şartların ayrıca aranması gerekmektedir.

88

Bu kapsamda, kişisel verilerin aktarılması için aşağıdaki hallerden birinin bulunması
gerekmektedir:
•

İlgili kişinin açık rızasının alınması,

• Kanunlarda açıkça öngörülmesi,
• Fiili imkânsızlık nedeniyle rızasını açıklayamayacak durumda bulunan veya rızasına
hukuki geçerlilik tanınmayan kişinin kendisinin ya da bir başkasının hayatı veya
beden bütünlüğünün korunması için zorunlu olması,
• Bir sözleşmenin kurulması veya ifasıyla doğrudan doğruya ilgili olması kaydıyla,
sözleşmenin taraflarına ait kişisel verilerin işlenmesinin gerekli olması,
• Veri sorumlusunun hukuki yükümlülüğünü yerine getirebilmesi için zorunlu olması,
• İlgili kişinin kendisi tarafından alenileştirilmiş olması,
• Bir hakkın tesisi, kullanılması veya korunması için veri işlemenin zorunlu olması,
• İlgili kişinin temel hak ve özgürlüklerine zarar vermemek kaydıyla, veri sorumlusunun
meşru menfaatleri için veri işlenmesinin zorunlu olması
Özel nitelikli kişisel verilerin yurt içinde aktarılabilmesi için ise; aşağıdaki hallerden
birinin bulunması gerekmektedir.
• İlgili kişinin açık rızasının alınması halinde,
• Sağlık ve cinsel hayat dışındaki özel nitelikli kişisel veriler bakımından kanunlarda
öngörülmüş olması halinde,

89

• Sağlık ve cinsel hayata ilişkin kişisel veriler bakımından ise kamu sağlığının
korunması, koruyucu hekimlik, tıbbi teşhis, tedavi ve bakım hizmetlerinin yürütülmesi,
sağlık hizmetleri ile finansmanının planlanması ve yönetimi amacıyla, sır saklama
yükümlülüğü altında bulunan kişiler veya yetkili kurum ve kuruluşlar tarafından;
üçüncü kişilere aktarılması mümkündür. Öte yandan, özel nitelikli kişisel verilerin
aktarılmasında açık rıza dışındaki hallerde veri sorumlusu tarafından yeterli önlemlerin
alınmış olması gerekmektedir.
NOT: Bu önlemler hakkında, “Özel Nitelikli Kişisel Verilerin İşlenmesinde Veri
Sorumlularınca Alınması Gereken Yeterli Önlemler” ile ilgili Kişisel Verileri Koruma
Kurulunun 31/01/2018 Tarihli ve 2018/10 Sayılı Kararı incelenerek bilgi edinilebilecektir.
Ayrıca, Kanunda, kişisel verilerin yurt içinde aktarılmasında diğer kanunlarda yer alan
hükümlerin saklı olduğu belirtilmektedir.
Kişisel verilerin yalnızca gerçek kişilere ait veriler olabilmesinin aksine, “veri sorumlusu”
ve “veri işleyen” hem gerçek hem de tüzel kişi olabilmektedir. Kişisel veriler üzerinde
işlem gerçekleştiren her türlü gerçek veya tüzel kişi, veri işlenmesine ilişkin amaç ve
yöntemlerine göre ya veri sorumlusu ya da veri işleyendir.
Yurt içinde veri aktarımı ile ilgili ortaya çıkabilecek bazı hususlar şu şekildedir:
Veri sorumlusu sıfatına sahip bir tüzel kişiliğin bünyesinde gerçekleşen veri aktarımı,
Kanunun 8. maddesi çerçevesinde aktarım olarak değerlendirilemez. Tüzel kişiliğin
bünyesinde faaliyet gösteren çalışanlar veya farklı birimler arasında verilerin el
değiştirmesi, bu anlamda aktarım sayılmaz.

90

Bir şirketler topluluğu altında yer alan farklı şirketler arasında veri aktarımı
gerçekleştirilmesi ise Kanunun 8. maddesi kapsamında veri aktarımı yapılması anlamına
gelmektedir. Bir tüzel kişi bünyesinde farklı birimler arasında veri paylaşımı yapılmasının
aksine, aynı şirketler topluluğu bünyesinde yer alan farklı tüzel kişiler arasında veri
aktarımı gerçekleştirilmesi, 8. madde kapsamında veri aktarımı sayılacaktır.
Kamu kurum ve kuruluşları arasında ve/veya kamu kurum ve kuruluşları ile gerçek
kişiler ve özel hukuk tüzel kişileri arasında gerçekleşecek veri aktarımları da Kanunun
8. maddesi kapsamında değerlendirilecektir. Kamu kurum ve kuruluşları, kanunların
kendilerine verdiği görev ve yetkileri çerçevesinde, gerek kamu kurumlarından gerekse
özel hukuk kişilerinden çeşitli kişisel veriler toplamaktadır. Bu çerçevede gerçekleştirilen
veri aktarımları da Kanunun 8. maddesinin uygulama alanına girmektedir. Örneğin,
kadrolara uygunluğun değerlendirilmesi, tayin işlemlerinin gerçekleştirilmesi ya da
emeklilik işlemlerinin gerçekleştirilmesi gibi.

2. Kişisel Verilerin Yurt Dışına Aktarılması
a. Yurt Dışına Veri Aktarımı
Kanunun 9. maddesine göre yurt dışına veri aktarımı;
• İlgili kişinin açık rızasının bulunması,
• Yeterli korumanın bulunduğu ülkelere (Kurul tarafından güvenli kabul edilen ülkeler)
yapılacaksa Kanunda belirtilen hallerin varlığı (Kanunun 5. maddesinin 2. fıkrası ile
6. maddesinin 3. fıkrasında belirtilen şartlar),

91

• Yeterli korumanın bulunmadığı ülkelere yapılacaksa Kanunda belirtilen hallerin
varlığı (Kanunun 5. maddesinin 2. fıkrası ile 6. maddesinin 3. fıkrasında belirtilen
şartlar) Türkiye’deki ve ilgili yabancı ülkedeki veri sorumlularınca yeterli korumanın
yazılı olarak taahhüt edilmesi ve Kurulun izninin bulunması,
durumlarında gerçekleştirilebilir.
NOT: Yurtdışına veri aktarımında veri sorumlularınca imzalanarak Kurulun onayına
sunulması gereken taahhütnamelere www.kvkk.gov.tr adresinde “Mevzuat”
bölümündeki “Taahhütnameler” başlığından erişilebilir.
Kanun, kişisel verilerin işlenmesi ile bu verilerin yurt dışına aktarılması bakımından
aynı şartları aramaktadır. Ayrıca kişisel verilerin yurt dışına aktarılmasında ek tedbirlerin
alınmasını öngörmüştür.
İlgili kişinin açık rızasının bulunması durumunda kişisel verilerin yurt dışına aktarılması
mümkündür. Açık rıza dışındaki hallerde Kanun, kişisel verilerin yurt dışına
aktarılmasında, aktarımın yapılacağı ülkede yeterli korumanın bulunup bulunmamasına
göre farklı hükümler getirmiştir.
Yeterli korumanın bulunması
Kişisel veriler;
• Kanunlarda açıkça öngörülmesi,
• Fiili imkânsızlık nedeniyle rızasını açıklayamayacak durumda bulunan veya rızasına
hukuki geçerlilik tanınmayan kişinin kendisinin ya da bir başkasının hayatı veya
beden bütünlüğünün korunması için zorunlu olması,

92

• Bir sözleşmenin kurulması veya ifasıyla doğrudan doğruya ilgili olması kaydıyla,
sözleşmenin taraflarına ait kişisel verilerin işlenmesinin gerekli olması,
• Veri sorumlusunun hukuki yükümlülüğünü yerine getirebilmesi için zorunlu olması,
• İlgili kişinin kendisi tarafından alenileştirilmiş olması,
• Bir hakkın tesisi, kullanılması veya korunması için veri işlemenin zorunlu olması,
• İlgili kişinin temel hak ve özgürlüklerine zarar vermemek kaydıyla, veri sorumlusunun
meşru menfaatleri için veri işlenmesinin zorunlu olması
hallerinde yurt dışına aktarılabilmektedir.
Özel nitelikli kişisel veriler;
Aktarılacağı ülkede yeterli korumanın bulunması halinde sağlık ve cinsel hayat dışındaki
kişisel veriler kanunlarda öngörülmesi şartıyla yurt dışına aktarılabilecektir.
Yeterli korumaya sahip ülkelerde kişilerin, sağlık ve cinsel hayata ilişkin kişisel verileri
ise ancak kamu sağlığının korunması, koruyucu hekimlik, tıbbi teşhis, tedavi ve bakım
hizmetlerinin yürütülmesi, sağlık hizmetleri ile finansmanının planlanması ve yönetimi
amacıyla, sır saklama yükümlülüğü altında bulunan kişiler veya yetkili kurum ve
kuruluşlar tarafından ilgilinin açık rızası aranmaksızın yurt dışına aktarılabilecektir.
Yeterli korumanın bulunduğu ülkeler Kurul tarafından ilan edilecektir.
Yeterli korumanın bulunmaması
• Kişisel veriler için Kanunun 5. maddesinin 2. fıkrasında, özel nitelikli kişisel veriler için
de Kanunun 6. maddesinin 3. fıkrasında belirtilen şartlardan birinin gerçekleşmesi,

93

• Türkiye’deki ve ilgili yabancı ülkedeki veri sorumlularının yeterli bir korumayı yazılı
olarak taahhüt etmeleri,
• Kurulun izninin bulunması
hallerinde yurt dışına aktarılabilmektedir.

b. Yeterli Koruma Bulunan Ülkelerin Belirlenmesinde ve Kurulca
Yurt Dışına Veri Aktarımına Verilecek İzinlerde Dikkate Alınacak
Hususlar
Kişisel verilerin yurt dışına aktarılmasında ilgili ülkede yeterli koruma bulunup
bulunmadığına, yeterli korumanın bulunmaması durumunda Türkiye’deki ve ilgili
yabancı ülkedeki veri sorumlularının yeterli bir korumayı yazılı olarak taahhüt etmeleri
kaydıyla kişisel verilerin yurt dışına aktarılmasına Kurul;
• Türkiye’nin taraf olduğu uluslararası sözleşmeleri,
• Kişisel veri talep eden ülke ile Türkiye arasında veri aktarımına ilişkin karşılıklılık
durumunu,
• Her somut kişisel veri aktarımına ilişkin olarak, kişisel verinin niteliği ile işlenme
amaç ve süresini,
• Kişisel verinin aktarılacağı ülkenin konuyla ilgili mevzuatı ve uygulamasını,
• Kişisel verinin aktarılacağı ülkede bulunan veri sorumlusu tarafından taahhüt edilen
önlemleri

94

değerlendirmek ve ihtiyaç duyması hâlinde, ilgili kurum ve kuruluşların görüşünü de
almak suretiyle karar verir. Ayrıca, uluslararası sözleşme hükümleri saklı kalmak kaydıyla
Türkiye’nin veya ilgili kişinin menfaatinin ciddi bir şekilde zarar göreceği durumlarda,
kişisel verilerin ancak ilgili kamu kurum veya kuruluşunun görüşü alınarak Kurulun izni ile
yurt dışına aktarılması öngörülmektedir.
Konuya ilişkin olarak, Kurumun internet sitesi olan www.kvkk.gov.tr üzerinden “Yayınlar”
bölümündeki “Rehberler” adımından “Kişisel Verilerin Yurt Dışına Aktarılması” rehberine
ulaşılabilir.
Kişisel verilerin yurt dışına aktarılmasına ilişkin diğer kanunlarda yer alan hükümler saklıdır.

95

J. KANUN KAPSAMINDAKİ HAK VE
YÜKÜMLÜLÜKLER
1. Veri Sorumlusunun Yükümlülükleri
Kanunun 3. maddesinde, veri sorumlusu “kişisel verilerin işleme amaçlarını ve vasıtalarını
belirleyen, veri kayıt sisteminin kurulmasından ve yönetilmesinden sorumlu olan gerçek
veya tüzel kişi” olarak tanımlanmıştır.
Veri sorumlusu, kişisel verileri bizzat işleyebileceği gibi, veri işleme faaliyetini gerçekleştirmek
üzere üçüncü bir kişiyi de yetkilendirebilir. Veri sorumlusunun verdiği yetkiye dayanarak
onun adına kişisel verileri işleyen bu tür gerçek veya tüzel kişiler, Kanunun 3. maddesinin
1. fıkrasının (ğ) bendinde “veri işleyen” olarak adlandırılmıştır. Kanunda kişisel verilerin
korunmasına ilişkin bazı yükümlülükler, veri sorumluları ile birlikte veri işleyenler için de
getirilmiştir.
Veri sorumlusunun kanun kapsamında pek çok yükümlülüğü bulunmakla birlikte
bunlardan bazıları aşağıda ayrıntılı olarak açıklanmaktadır:

96

a. Aydınlatma Yükümlülüğü
Kanun koyucu kişisel verileri işlenen ilgili kişilere bu verilerinin kim tarafından, hangi
amaçlarla ve hukuki sebeplerle işlenebileceği, kimlere hangi amaçlarla aktarılabileceği
hususunda bilgi edinme hakkı tanımakta ve bu hususları, veri sorumlusunun aydınlatma yükümlülüğü kapsamında ele almaktadır. Buna göre veri sorumlusu, Kanunun 10.
maddesi çerçevesinde kişisel verilerin elde edilmesi sırasında bizzat veya yetkilendirdiği kişi aracılığıyla aşağıdaki bilgileri ilgili kişiye sağlamakla yükümlüdür:
• Veri sorumlusunun ve varsa temsilcisinin kimliği,
• Kişisel verilerin hangi amaçla işleneceği,
• Kişisel verilerin kimlere ve hangi amaçla aktarılabileceği,
• Kişisel veri toplamanın yöntemi ve hukuki sebebi,
• 11. maddede sayılan diğer hakları.
Öte yandan, Kurumumuz tarafından 10.03.2018 tarihli Resmi Gazete’de yayımlanan
“Aydınlatma Yükümlülüğünün Yerine Getirilmesinde Uyulacak Usul ve Esaslar Hakkında
Tebliğ” ile aydınlatma yükümlülüğü kapsamında veri sorumlularınca uyulması gereken
usul ve esaslar konusunda düzenleme yapılmış olup, veri sorumlularınca aydınlatma
yükümlülüğü yerine getirilirken bu hususlara dikkat edilmesi gerekecektir.
NOT: Aydınlatma yükümlülüğünün yerine getirilmesi konusunda veri sorumlularına
rehberlik etmek ve iyi uygulama örnekleri göstermek amacıyla “Aydınlatma
Yükümlülüğünün Yerine Getirilmesi Rehberi” hazırlanmış olup bu rehbere Kurumun
internet sitesi olan www.kvkk.gov.tr üzerinden “Yayınlar” bölümündeki “Rehberler”
adımından ulaşılabilir.

97

Veri işleme faaliyetinin ilgili kişinin açık rızasına bağlı olduğu veya faaliyetin Kanundaki
diğer bir şart kapsamında yürütüldüğü durumlarda da veri sorumlusunun ilgili kişiyi
bilgilendirme yükümlülüğü devam etmektedir. Yani ilgili kişi, kişisel verisinin işlendiği ve
kişisel veri işleme amacının değiştiği her durumda aydınlatılmalıdır.
Veri Sorumluları Siciline kayıt yükümlülüğünün bulunması durumunda aydınlatma
yükümlülüğü çerçevesinde ilgili kişiye verilecek bilgiler, Sicile açıklanan bilgilerle uyumlu
olmalıdır. Aydınlatma yükümlülüğünün yerine getirilmesi, ilgili kişinin talebine bağlı
değildir. Tek taraflı bir beyanla aydınlatma yükümlülüğü yerine getirilebilir. Aydınlatma
yükümlülüğünün yerine getirildiğinin ispatı ise veri sorumlusuna aittir.

b. Veri Güvenliğine İlişkin Yükümlülükler
Kanunun veri güvenliğine ilişkin 12. maddesine göre veri sorumlusu;
• Kişisel verilerin hukuka aykırı olarak işlenmesini önlemek,
• Kişisel verilere hukuka aykırı olarak erişilmesini önlemek,
• Kişisel verilerin muhafazasını sağlamak,
ile yükümlüdür.
Veri sorumlusu bu yükümlülüklerini yerine getirmek amacıyla uygun güvenlik düzeyini
temin etmeye yönelik gerekli her türlü teknik ve idari tedbirleri almak zorundadır.

98

NOT: Veri sorumlularının alması gereken teknik ve idari tedbirler konusunda veri
sorumlularına rehberlik etmek amacıyla “Kişisel Veri Güvenliği Rehberi” hazırlanmış
olup bu rehbere, Kurumun internet sitesi olan www.kvkk.gov.tr üzerinden “Yayınlar”
bölümündeki “Rehberler” adımından ulaşılabilir
Ayrıca, veri güvenliğine ilişkin yükümlülükleri belirlemek amacıyla düzenleyici işlem
yapmak ise Kurulun yetki ve görevleri arasında yer almaktadır. Bununla birlikte, Kurul
tarafından belirlenecek asgari kriterler esas alınmak üzere sektör bazında işlenen kişisel
verilerin niteliğine göre ilave tedbirlerin alınması da söz konusu olabilecektir.
Maddenin devamında, veri sorumlusunun, kişisel verilerin kendi adına başka bir gerçek
veya tüzel kişi tarafından işlenmesi hâlinde, birinci fıkrada belirtilen tedbirlerin alınması
hususunda bu kişilerle birlikte müştereken sorumlu olduğu belirtilmiştir. Dolayısıyla
veri işleyenler de veri güvenliğinin sağlanması için tedbir alma yükümlülüğü altındadır.
Buna göre, örneğin veri sorumlusunun şirketine ilişkin kayıtlar bir muhasebe şirketi
tarafından tutuluyorsa, verilerin işlenmesine ilişkin birinci fıkrada belirtilen tedbirlerin
alınması hususunda veri sorumlusu muhasebe şirketiyle birlikte müştereken sorumlu
olacaktır.
Kanunda, veri güvenliğine ilişkin olarak ayrıca veri sorumlusuna denetim yükümlülüğü
getirilmiştir. Veri sorumlusu, kendi kurum veya kuruluşunda, bu Kanun hükümlerinin
uygulanmasını sağlamak amacıyla gerekli denetimleri yapmak veya yaptırmak
zorundadır. Kanun, denetimin veri sorumlusu tarafından yapılması gerektiğini
öngörmektedir. Veri sorumlusu bu denetimi kendisi gerçekleştirebileceği gibi, bir
üçüncü kişi vasıtasıyla da gerçekleştirebilir.

99

Öte yandan, veri sorumluları ile veri işleyen kişiler, öğrendikleri kişisel verileri bu Kanun
hükümlerine aykırı olarak başkasına açıklayamaz ve işleme amacı dışında kullanamazlar.
Bu yükümlülük görevden ayrılmalarından sonra da devam eder.
Son olarak, işlenen kişisel verilerin kanuni olmayan yollarla başkaları tarafından elde
edilmesi hâlinde, veri sorumlusu bu durumu en kısa sürede ilgilisine ve Kurula bildirir.
Kurul, gerekmesi hâlinde bu durumu, kendi internet sitesinde ya da uygun göreceği
başka bir yöntemle ilan edebilir.
NOT: Veri ihlal bildirimleri ile ilgili olarak Kişisel Verileri Koruma Kurulunun 24.01.2019
tarih ve 2019/10 sayılı Kararında; Kurula ve ihlalden etkilenmiş kişilere bildirim
yapılmasındaki amacın, ihlal nedeniyle bu kişiler hakkında ortaya çıkabilecek olumsuz
sonuçların bir an önce önüne geçilmesi veya en aza indirilmesine imkan verecek
önlemler alınmasını sağlamak olduğu belirtilmiştir.
Ayrıca 6698 sayılı Kanuna kaynak teşkil eden Avrupa Birliğinin 95/46/EC sayılı
Direktifini ilga eden Avrupa Genel Veri Koruma Tüzüğünde de veri ihlal bildirimlerine
ilişkin olarak Direktifin aksine detaylı düzenlemelere yer verildiği dikkate alındığında
Kurul tarafından bu konuda alınacak kararlar arasında herhangi bir uyumsuzluğa mahal
verilmemesi ve uygulamada bir standartlaşma sağlanabilmesini teminen; Kanunun 12.
maddesinin beşinci fıkrasının “İşlenen kişisel verilerin kanuni olmayan yollarla başkaları
tarafından elde edilmesi hâlinde, veri sorumlusu bu durumu en kısa sürede ilgilisine
ve Kurula bildirir….” hükmünde yer alan “en kısa sürede” ifadesinin 72 saat olarak
yorumlanmasına ve bu kapsamda veri sorumlusunun bu durumu öğrendiği tarihten
itibaren gecikmeksizin ve en geç 72 saat içinde Kurula bildirmesine karar verildiği
belirtilmiştir.

100

Veri güvenliğine ilişkin alınacak önlemlerin her bir veri sorumlusunun yapısına, faaliyetlerine
ve tabi olduğu risklere uygun olması gerekmektedir. Bu nedenle, veri güvenliğine ilişkin
tek bir model öngörülememektedir. Uygun önlemlerin belirlenmesinde şirketin büyüklüğü
veya mali bilançosunun yanı sıra veri sorumlusunun yaptığı işin ve korunan kişisel verinin
niteliği de önemlidir. Örneğin, küçük ölçekli olmakla birlikte özel nitelikli kişisel veri işleyen
veri sorumlusunun daha yüksek standartlarda koruma önlemi alması gerekmektedir.

c. İlgili Kişiler Tarafından Yapılan Başvuruların Cevaplanması ve Kurul
Kararlarının Yerine Getirilmesi Yükümlülüğü
Kanunun 13. maddesine ve bu maddeye istinaden 10.03.2018 tarihli Resmi Gazete’de
yayımlanan Veri Sorumlusuna Başvuru Usul ve Esasları Hakkında Tebliğe göre veri
sorumluları, ilgili kişiler tarafından yazılı olarak veya bahse konu Tebliğ’de yer verilen kayıtlı
elektronik posta (KEP) adresi, güvenli elektronik imza, mobil imza ya da ilgili kişi tarafından
veri sorumlusuna daha önce bildirilen ve veri sorumlusunun sisteminde kayıtlı bulunan
elektronik posta adresini kullanmak suretiyle veya başvuru amacına yönelik geliştirilmiş
bir yazılım ya da uygulama vasıtasıyla yapılan başvuruları niteliklerine göre en kısa sürede
ve en geç otuz gün içinde ücretsiz olarak sonuçlandırmalıdır.
Ancak, işlemin ayrıca bir maliyet gerektirmesi hâlinde, veri sorumlusu, Kurulca belirlenen
tarifedeki ücretleri başvuruda bulunan ilgili kişiden isteyebilir.
Veri sorumlusu, talebi kabul eder ise veya gerekçesini açıklayarak reddeder ise bu cevabını
ilgili kişiye yazılı olarak veya elektronik ortamda bildirir. Başvuruda yer alan talebin kabul
edilmesi hâlinde veri sorumlusu tarafından bu talebin gereği yerine getirilir. Başvurunun
veri sorumlusunun hatasından kaynaklanması hâlinde ise alınan ücret ilgiliye iade edilir.

101

Başvurunun reddedilmesi, verilen cevabın yetersiz bulunması veya süresinde başvuruya
cevap verilmemesi hâllerinde; ilgili kişi, veri sorumlusunun cevabını öğrendiği tarihten
itibaren otuz ve her hâlde başvuru tarihinden itibaren altmış gün içinde Kurula şikâyette
bulunabilir.
Kurul, şikâyet üzerine veya ihlal iddiasını öğrenmesi durumunda resen görev alanına
giren konularda yapacağı inceleme sonucunda bir ihlalin varlığını tespit ederse, hukuka
aykırılıkların veri sorumlusu tarafından giderilmesine karar vererek, kararı ilgililere tebliğ
eder. Veri sorumlusu, bu kararı, tebliğ tarihinden itibaren gecikmeksizin ve en geç otuz
gün içinde yerine getirmek zorundadır.

d. Veri Sorumluları Siciline Kaydolma Yükümlülüğü
Kanunun 16. maddesine göre, Kişisel Verileri Koruma Kurulu gözetiminde Başkanlık
tarafından kamuya açık olarak Veri Sorumluları Sicili tutulur. Yine bu maddeye göre kişisel
verileri işleyen gerçek ve tüzel kişiler, veri işlemeye başlamadan önce Sicile kaydolmak
zorundadır.
Ancak, Kanunun 16. maddesinin 2. fıkrasında, işlenen kişisel verinin niteliği, sayısı, veri
işlemenin kanundan kaynaklanması veya üçüncü kişilere aktarılma durumu gibi Kurulca
belirlenecek objektif kriterler göz önüne alınmak suretiyle, Kurul tarafından Veri Sorumluları
Siciline kayıt zorunluluğuna istisnalar getirilebileceği belirtilmiştir.
Bu hükme istinaden Kurul tarafından söz konusu kriterler belirlenmiş ve 30.12.2017 tarihli
Resmi Gazete’de yayımlanan Veri Sorumluları Sicili Hakkında Yönetmelikte bu kriterler
sayılmıştır. Söz konusu kriterler:
a) Kişisel verinin niteliği.

102

b) Kişisel verinin sayısı.
c) Kişisel verinin işlenme amacı.
ç) Kişisel verinin işlendiği faaliyet alanı.
d) Kişisel verinin üçüncü kişilere aktarılma durumu.
e) Kişisel veri işleme faaliyetinin kanunlardan kaynaklanması.
f) Kişisel verilerin muhafaza edilmesi süresi.
g) Veri konusu kişi grubu veya veri kategorileri.
ğ) Veri sorumlusunun yıllık çalışan sayısı veya yıllık mali bilanço toplamı bilgisi.

e. Bildirim Yükümlülüğü
Veri sorumlusunun diğer bir yükümlülüğü de, işlenen kişisel verilerin kanuni olmayan
yollarla başkaları tarafından elde edilmesi hâlinde, bu durumu en kısa sürede ilgilisine ve
Kurula bildirmektir. Kurul, gerekmesi hâlinde bu durumu, kendi internet sitesinde ya da
uygun göreceği başka bir yöntemle ilan edebilir.

NOT: Kişisel Verileri Koruma Kurulunun 24.01.2019 tarih ve 2019/10 sayılı Kararında;
Kanunun 12. maddesinin beşinci fıkrasının “İşlenen kişisel verilerin kanuni olmayan
yollarla başkaları tarafından elde edilmesi hâlinde, veri sorumlusu bu durumu en kısa
sürede ilgilisine ve Kurula bildirir….” hükmünde yer alan “en kısa sürede” ifadesinin 72
saat olarak yorumlanmasına ve bu kapsamda veri sorumlusunun bu durumu öğrendiği
tarihten itibaren gecikmeksizin ve en geç 72 saat içinde Kurula bildirmesine karar verildiği
belirtilmiştir.

103

2. İlgili Kişinin Hakları
Kanunun 11. maddesi çerçevesinde ilgili kişi her zaman veri sorumlusuna başvurarak
kendisi ile ilgili;
• Kişisel verilerinin işlenip işlenmediğini öğrenme,
• Kişisel verileri işlenmişse buna ilişkin bilgi talep etme,
• Kişisel verilerinin işlenme amacını ve bunların amacına uygun kullanılıp
kullanılmadığını öğrenme,
• Yurt içinde veya yurt dışında kişisel verilerin aktarıldığı üçüncü kişileri bilme,
• Kişisel verilerin eksik veya yanlış işlenmiş olması hâlinde bunların düzeltilmesini
isteme,
• Kişisel verilerin silinmesini veya yok edilmesini isteme,
• Kişisel verilerin düzeltilmesi, silinmesi veya yok edilmesine ilişkin işlemlerin kişisel
verilerin aktarıldığı üçüncü kişilere bildirilmesini isteme,
• İşlenen verilerin münhasıran otomatik sistemler vasıtasıyla analiz edilmesi suretiyle
kişinin kendisi aleyhine bir sonucun ortaya çıkmasına itiraz etme,
• Kişisel verilerin kanuna aykırı olarak işlenmesi sebebiyle zarara uğraması hâlinde
zararın giderilmesini talep etme,
haklarına sahiptir.

104

3. İlgili Kişinin Hak Arama Yöntemleri
Kanun, ilgili kişilerin Kanunun uygulanmasına ilişkin taleplerini iletebilmeleri ve kişisel
verilerine ilişkin haklarını korumaları için bir takım hak arama yöntemleri getirmektedir.
Böylelikle ilgili kişiler, kişisel verilerinin korunmasına ilişkin haklarını kullanmak adına
doğrudan yargı yoluna başvurmanın yanı sıra Kanunla getirilen diğer hak arama
yöntemlerini de kullanabileceklerdir. Kanun ile getirilen hak arama yöntemlerinden ilki
13. maddede düzenlenen veri sorumlusuna başvuru yöntemidir. İkincisi ise 14. ve 15.
maddelerde düzenlenen Kişisel Verileri Koruma Kuruluna şikâyettir.

a. Veri Sorumlusuna Başvuru
Kanunun 11. maddesine göre ilgili kişilerin, veri sorumlusuna başvurarak; kendileriyle
ilgili kişisel verilerin işlenip işlenmediğini öğrenmek, işlenmişse bunlara ilişkin bilgi
talep etmek, verinin içeriğinin eksik veya yanlış olması halinde bunların düzeltilmesini,
hukuka aykırı olması halinde ise silinmesini, yok edilmesini ve buna göre yapılacak
işlemlerin verilerin açıklandığı üçüncü kişilere bildirilmesini ve verilerin kanuna aykırı
olarak işlenmesi sebebiyle zararlarının giderilmesini talep etme hakları bulunmaktadır.
Kanun, kişisel verilerin korunması kapsamındaki başvurular için kademeli bir başvuru
usulü öngörmüştür. İlgili kişilerin, sahip oldukları hakları kullanabilmeleri için öncelikle
veri sorumlusuna başvurmaları zorunludur. Bu yol tüketilmeden Kurula şikâyet yoluna
gidilemez.
İlgili kişinin talebinin, talebin niteliğine göre en kısa sürede ve en geç 30 gün içerisinde
veri sorumlusu tarafından cevaplandırılması gerekmektedir. Başvurusu reddedilen

105

veya verilen cevabı yetersiz bulan, yahut süresinde başvurusuna cevap verilmeyen ilgili
kişiler Kurula şikâyet hakkını kullanabilecektir.
Kanunda, kişilik hakları ihlal edilen ilgililerin genel hükümlere göre tazminat hakları
saklı tutulmuştur. Başvuru yoluna gitmenin zorunlu, şikâyet yoluna gitmenin ise ihtiyari
olması sebebiyle, başvurusu dolaylı olarak veya açıkça reddedilen ilgili kişinin bir yandan
Kurula şikâyette bulunabilmesi, diğer yandan doğrudan yargı yoluna gidebilmesi
mümkün olacaktır. Ancak bu noktada belirtmek gerekir ki, ilgili kişilerin hak ihlallerine
yönelik olarak doğrudan yargı organlarına başvurmalarının önünde herhangi bir engel
bulunmamaktadır. Başka bir ifadeyle, konunun yargıya intikal ettirilmesinden önce,
veri sorumlusuna başvuru zorunluluğu bulunmamaktadır. Veri sorumlusuna doğrudan
başvurulması, konunun Kurula iletilmesinden önce uyulması gereken bir zorunluluktur.
NOT: Kanunun 13. maddesine istinaden Kurul tarafından hazırlanarak 10.03.2018
tarihli Resmi Gazete’de yayımlanan “Veri Sorumlusuna Başvuru Usul ve Esasları
Hakkında Tebliğ” incelenerek konu hakkında detaylı bilgi edinilebilir.

a.1. Başvuru ve Cevap Yöntemine İlişkin Kurallar
Veri sorumlusuna yapılacak başvuruların şekli konusunda Kanunda iki temel hüküm
bulunmaktadır. Bunlardan ilki yazılı başvurudur. Yazılı başvuru, genel hükümler gereği
ıslak imza içeren belge ile yapılan başvuru anlamına gelmektedir. Buna ek olarak
güvenli elektronik imza ile imzalanan belgeler de yazılı şekil şartını sağlayacaktır.
Yazılı başvuru haricindeki diğer başvuru yöntemlerinin belirlenmesi konusunda
Kanun, Kişisel Verileri Koruma Kurulunu yetkilendirmektedir. Kurul, buna istinaden
10.03.2018 tarihli Resmi Gazete’de yayımlanan Veri Sorumlusuna Başvuru Usul

106

ve Esasları Hakkında Tebliğ ile veri sorumlusuna yapılacak başvuruların yöntemini
belirlemiştir. Buna göre veri sorumluları, ilgili kişiler tarafından yazılı olarak veya bahse
konu Tebliğde yer verilen kayıtlı elektronik posta (KEP) adresi, güvenli elektronik imza,
mobil imza ya da ilgili kişi tarafından veri sorumlusuna daha önce bildirilen ve veri
sorumlusunun sisteminde kayıtlı bulunan elektronik posta adresini kullanmak suretiyle
veya başvuru amacına yönelik geliştirilmiş bir yazılım ya da uygulama vasıtasıyla yapılan
başvuruları niteliklerine göre en kısa sürede ve en geç otuz gün içinde ücretsiz olarak
sonuçlandırmalıdır.
Veri sorumlusu, kural olarak kendisine yöneltilen talepleri en kısa sürede cevaplandırmak
zorundadır. Ancak bu süre en fazla 30 gün ile sınırlandırılmıştır.
Veri sorumlusu, kendisine yöneltilen talepleri kabul edebileceği gibi gerekçesini
açıklayarak reddedebilir. Ret kararının gerekçeli olmasının mecburi tutulması yoluyla,
ilgili kişilerin haklarının daha etkili korunması hedeflenmektedir. Zira gerekçeli ret kararı
yazılması zorunluluğu, veri sorumlularının ret kararlarına ilişkin mutlaka bir hukuki
gerekçe göstermelerini gerekli kılmaktadır.
Veri sorumlusu kendisine yöneltilen talebi kabul etmesi halinde, talebin gereklerini
doğrudan ve derhal yerine getirmek zorundadır. Talebin kabul edilmesine rağmen,
gereklerinin yerine getirilmemesi halinde, veri sorumlusunun talebi reddettiğini
varsaymak gerekir. Zira Kanun, sadece veri sorumlusunun ilgili kişinin başvurusunu
reddetmesi, verdiği cevabın yetersiz bulunması ya da süresinde cevap vermemesi
hallerinde ilgili kişiye Kurula başvuru yapma hakkı vermektedir. Bu durum, ilgili kişinin
Kurula şikâyette bulunmasına imkân vermek açısından önemli bir konudur.
Kanun, veri sorumlusunun kendisine yapılan başvurulara dair kararını bildirmesine
ilişkin izlenebilecek yöntem konusunda yazılı bildirim ya da elektronik ortamda bildirim

107

hükümlerine yer vermiştir. Dolayısıyla ilgili kişi tarafından, veri sorumlusuna gerek yazılı
olarak gerekse Kurulun belirlediği diğer yöntemlerle başvurulduğunda, veri sorumlusu
cevabını, ilgili kişinin başvurduğu yöntem aracılığıyla verir.
Kendisine başvuru yapılan veri sorumlusunun, kamu kurum ya da kuruluşu olması hali
üzerinde özellikle durulması gerekmektedir. Zira kamu kurum ve kuruluşlarının yapacağı
bildirimler 7201 sayılı Tebligat Kanunu ile düzenlenmektedir. Tebligat Kanununun da
elektronik tebligata imkân verdiği göz önüne alındığında, kamu kurum ve kuruluşu
olan veri sorumlularının da ilgili mevzuata uyarak, hem yazılı hem elektronik ortamda
bildirimde bulunabilmeleri mümkün olacaktır.

a.2. Veri Sorumlusuna Başvurunun Maliyetine İlişkin Kurallar
Kanunun 13. maddesi gereğince, veri sorumluları tarafından ilgili kişilerin talepleri
ücretsiz olarak karşılanması gerektiği belirlenmekle birlikte, yapılacak işlemin ayrıca
bir maliyeti gerektirmesi halinde veri sorumlularınca alınabilecek ücretin belirlenmesi
konusunda Kişisel Verileri Koruma Kurulu yetkilendirilmiştir.
Buna istinaden Kurulca hazırlanan ve 10.03.2018 tarihli Resmi Gazete’de yayımlanan
Veri Sorumlusuna Başvuru Usul ve Esasları Hakkında Tebliğ ile; ilgili kişinin başvurusuna
yazılı olarak cevap verilecekse 10 sayfaya kadar ücret alınmayacağı, 10 sayfanın
üzerindeki her sayfa için 1 Türk Lirası işlem ücreti alınabileceği, başvuruya cevabın CD,
flash bellek gibi bir kayıt ortamında verilmesi halinde veri sorumlusu tarafından talep
edilebilecek ücretin söz konusu kayıt ortamının maliyetini geçemeyeceği belirlenmiştir.
İlgili kişinin, Kişisel Verilerin Korunması Kanununun uygulanmasıyla ilgili talebine
konu olan hususta veri sorumlusu hatalıysa, alınan ücretin ilgili kişiye iade edilmesi
gerekmektedir.

108

b. Şikayet
Veri sorumlusuna başvurusu reddedilen, verilen cevabı yetersiz bulan veya süresinde
başvurusuna cevap verilmeyen ilgili kişiler Kurula şikâyet hakkını kullanabilecektir.

b.1. Kişisel Verileri Koruma Kurulunun İnceleme Yapması
Kanunun 15. maddesi gereği ihlal halinde Kurulun inceleme yapma yetkisi
bulunmaktadır. Kurul bu yetkisini, şikâyet üzerine ya da resen kullanabilmektedir.
Resen İnceleme: Kurulun inceleme başlatma konusunda resen yetkili olması,
Kurulun haberdar olduğu bir ihlal durumunda kendiliğinden harekete geçerek
inceleme başlatabileceği anlamına gelmektedir. Diğer bir ifadeyle, Kurulun inceleme
başlatabilmesi için kendisine şikâyette bulunulmasına ihtiyaç yoktur. Bu durum, ilgili
kişilerin şikâyette bulunmamasına ve hatta ilgili ihlalden haberleri dahi olmamasına
rağmen Kurulun hak ihlallerini engelleyebilmesini sağlamaktadır. Dolayısıyla ilgili
kişilerin hakları daha etkin bir şekilde korunabilmektedir. Kurulun inceleme başlatmaya
resen yetkili oluşunun bir diğer sonucu da, kendisine gelen ihbarları değerlendirme ve
gerekiyorsa inceleme başlatma yetkisine sahip olmasıdır.
Şikâyet Üzerine İnceleme: İlgili kişilerin haklarını kullanması için öncelikle veri
sorumlularına başvurmaları zorunludur. Veri sorumlusunun bu başvuruyu reddetmesi,
verdiği cevabın yetersiz olması veya süresinde cevap vermemesi halinde ilgili kişinin
konu hakkında Kurula şikâyette bulunma hakkı doğmaktadır. Yapılacak şikâyet ile
konu, Kurula taşınmakta ve Kurulun incelemesi sonucunda karara bağlanmaktadır.

109

b.2. Kurula Yapılacak İhbar ve Şikâyetlerin Taşıması Gereken
Şartlar
Kurula yapılacak ihbar ve şikâyetlerin işleme konulabilmesi için, 3071 sayılı Dilekçe
Hakkının Kullanılmasına Dair Kanunun 6. maddesinde belirtilen hükümlere uygun
olarak sunulmaları gerekmektedir. Anılan madde kapsamında belirtilen şartlardan ilki,
verilecek dilekçenin belirli bir konuyu içermesidir.
İkinci şart ise, dilekçenin yargı mercilerinin görevlerine giren konularla ilgili olmamasıdır.
Örneğin, ilgili kişinin uğradığı zararın giderilmesini veri sorumlusundan talep etme
hakkı, Kanunun 11. maddesinin 1. fıkrasının (ğ) bendi gereği bulunmakta olup, veri
sorumlusunun bu talebi yerine getirmemesi halinde, ilgili kişinin Kurula şikâyette
bulunması da söz konusu olabilecektir. Ayrıca ilgili kişinin zararlarının tazmini için,
genel hükümler çerçevesinde yargı mercilerine başvurması da mümkündür. Buna göre,
TCK’yı ilgilendiren talepleri içeren dilekçeler, yargı mercilerinin görev alanına girmesi
nedeniyle bu madde kapsamında Kurum tarafından değerlendirmeye alınmayacaktır.
Şikâyet veya ihbar dilekçelerinde uyulması gereken son şart ise bu dilekçelerin, dilekçe
sahibinin adını-soyadını, imzasını ve iş ya da ikametgâh adreslerini içermesidir. Dolayısıyla
Kurula isimsiz olarak ihbar ya da şikâyette bulunmak söz konusu olmayacaktır.
İlgili kişilerin haklarını kullanma konusunda veri sorumlusuna başvuru yapmadan
şikâyette bulunmaları mümkün değildir. Bu nedenle Kurula şikâyette bulunmanın ön
şartlarından birisi de veri sorumlusuna başvuru yapmak olarak kabul edilmektedir.

110

Veri sorumlusuna başvurduktan sonra şikâyette bulunabilmek için ilgili kişinin belirli süre
sınırlamalarına uyması gerekmektedir. Buna göre ilgili kişi, veri sorumlusunun cevabını
öğrendiği tarihten itibaren otuz gün içerisinde Kurula şikâyette bulunabilecektir. Her
durumda veri sorumlusuna başvuru tarihinden itibaren altmış gün içinde ilgili kişinin
Kurula şikâyette bulunabilmesi mümkündür.

b.3. Kurulun İnceleme Süreci Konusundaki Yetki ve Yükümlülükleri
Kurul, kendisine gelen talepleri incelerken veri sorumlularından gerekli tüm bilgi ve
belgeleri talep edebilme yetkisine sahiptir. Kurulun ayrıca yerinde inceleme yapma
yetkisi de bulunmaktadır. Bu kapsamda veri sorumlularının, yerinde inceleme
yapılmasına imkân sağlama ve talep edilen bilgiler ile belgeleri on beş gün içerisinde
Kurula gönderme yükümlülükleri bulunmaktadır.
Kanunda veri sorumlularının bilgi ve belge sunma yükümlülüklerine ilişkin bir istisna
getirilmiştir. Buna göre, devlet sırrı niteliğindeki bilgi ve belgelerin veri sorumlusu
tarafından Kurula sunulmasına izin verilmemektedir.
Kurula Kanun tarafından tanınan bir diğer yetki de, inceleme süreci sonuçlandırılmadan
önce telafisi güç veya imkânsız zararların doğması ve açıkça hukuka aykırılık olması
halinde, veri işlenmesinin veya verinin yurt dışına aktarılmasının durdurulmasına karar
verilmesidir. Yargı organlarındaki ihtiyati tedbir kurumuna benzeyen bu yetki sayesinde
olası zarar ve hak ihlallerinin hızlı bir şekilde önüne geçilmesi mümkün olabilecektir.
Kurulun altmış günlük süre içinde ilgili kişiye bir cevap vermesi öngörülmüştür. Eğer
söz konusu süre boyunca Kurul, başvurana bir cevap vermezse, talep reddedilmiş

111

sayılacaktır. Söz konusu altmış günlük süre sınırlaması, ilgili kişilerden Kurula gelen
taleplere uygulanmaktadır. Kurulun resen başlattığı incelemelerde herhangi bir süre
sınırlaması öngörülmemiştir.

b.4. Kurulun Yapacağı İncelemenin Sonuçlandırılması
Kurul, şikâyet üzerine ya da resen başlattığı inceleme sonucunda bir karar verebilir.
Ancak, şikayet tarihinden itibaren altmış gün içinde bir cevap verilmezse talep
reddedilmiş sayılır. Kurul, yaptığı inceleme neticesinde kişisel verilerin korunması
hakkının ihlal edildiği sonucuna varması halinde tespit ettiği hukuka aykırılıkların veri
sorumlusu tarafından giderilmesine karar vererek bu kararı taraflara tebliğ edecektir.
Böyle bir kararın gereklerinin de kararın tebliğ tarihinden itibaren gecikmeksizin ve en
geç otuz gün içinde yerine getirilmesi gerekmektedir.
Kurulun yapacağı inceleme sonucunda ayrıca ilke kararı alabilme yetkisi de
bulunmaktadır. İlke kararları, inceleme konusu ihlalin yaygın olduğunun tespiti halinde
alınmakta ve yayımlanmaktadır. İlke kararları, Kurulun karar konusu olaya yaklaşımını
ve sonraki inceleme ve şikâyetlerdeki tutumunu göstereceği için tüm ilgililer açısından
uyulması son derece önemli hukuki metinlerdir. Ayrıca, ilke kararları kişisel verilerin
korunmasına ilişkin mevzuatın uygulamasının yeknesaklaştırılması açısından da son
derece önem arz etmektedir. Zira ilke kararları sayesinde mevzuata ilişkin farklı yorumlar
ve bunlardan doğacak farklı uygulamaların önüne geçilebilecektir.

112

4. Veri İşleyenin Yükümlülükleri
Veri işleyen; veri sorumlusunun verdiği yetkiye dayanarak onun adına kişisel verileri
işleyen gerçek veya tüzel kişiyi ifade etmektedir. Bu kişiler, veri sorumlusunun hizmet
satın almak suretiyle belirlediği ayrı bir gerçek veya tüzel kişidir. Herhangi bir gerçek
veya tüzel kişi aynı zamanda hem veri sorumlusu hem de veri işleyen olabilir.
Kişisel verilerin veri sorumlusunun verdiği yetkiye dayanarak ve onun adına veri işleyen
tarafından işlenmesi hâlinde, kişisel verilerin hukuka aykırı olarak işlenmesini önlemek,
kişisel verilere hukuka aykırı olarak erişilmesini önlemek ve kişisel verilerin muhafazasını
sağlamak amacıyla uygun güvenlik düzeyini temin etmeye yönelik gerekli her türlü
teknik ve idari tedbirlerin alınması hususunda veri işleyen veri sorumlusu ile birlikte
müştereken sorumludur.
Ayrıca, veri işleyenler öğrendikleri kişisel verileri Kanun hükümlerine aykırı olarak
başkasına açıklamama ve işleme amacı dışında kullanmama yükümlülüğü altındadır.
Bu yükümlülük, veri işleyenin görevinden ayrılmasından sonra da devam etmektedir.

113

K. VERİ SORUMLULARI SİCİLİ
Kanunun 16. maddesine göre, Kurulun gözetiminde Başkanlık tarafından kamuya açık
olarak Veri Sorumluları Sicili tutulması gerekmektedir. Kanun, kişisel verileri işleyen
gerçek ve tüzel kişilerin veri işlemeye başlamadan önce Veri Sorumluları Siciline
kaydolmalarını zorunlu kılmaktadır. Dolayısıyla veri sorumlularının kimler olduğunun
kamuya açıklanması ve bu yöntemle kişisel verilerin korunması hakkının daha etkin
şekilde kullanılması hedeflenmektedir.
Sicile ilişkin usul ve esaslar ise Veri Sorumluları Sicili Hakkında Yönetmelikte
belirlenmiştir.

1. Veri Sorumluları Sicilinin Nitelikleri
Veri Sorumluları Sicili, Kanun kapsamında kamuya açık olarak tutulmak zorundadır.
Kamuya açıklık kavramı, isteyen kişinin Sicil üzerinde inceleme yapabilmesi anlamına
gelmektedir. Kamuya açıklık ilkesi, kişisel verilerin korunması açısından önemlidir. Zira
veri sorumlularının kamu tarafından bilinebilir olması, ilgili kişilerin hak ihlallerine karşı
daha etkili şekilde mücadele etmesine imkân verecektir.

2. Veri Sorumluları Siciline Kayıt Zorunluluğu
ve İstisnaları
Kural olarak, tüm veri sorumlularının Veri Sorumluları Siciline kaydolmaları gerekmektedir.
Söz konusu kayıt işleminin, veri işleme faaliyetlerine başlamadan önce tamamlanması
gerekir.

114

Bununla birlikte, Kanunun 28. maddesinin 1. ve 2. fıkrasında sayılan hallerde,
Veri Sorumluları Siciline kayıt yükümlülüğünü düzenleyen 16. madde hükümleri
uygulanmayacaktır.
Ayrıca Kanunun 16. maddesinde Kurula, Sicile kayıt zorunluluğuna istisna getirme
yetkisi verilmiş olup buna istinaden Kurul tarafından söz konusu kriterler belirlenmiş
ve 30.12.2017 tarihli Resmi Gazete’de yayımlanan Veri Sorumluları Sicili Hakkında
Yönetmelikte bu kriterler sayılmıştır.
Söz konusu kriterler:
a) Kişisel verinin niteliği.
b) Kişisel verinin sayısı.
c) Kişisel verinin işlenme amacı.
ç) Kişisel verinin işlendiği faaliyet alanı.
d) Kişisel verinin üçüncü kişilere aktarılma durumu.
e) Kişisel veri işleme faaliyetinin kanunlardan kaynaklanması.
f) Kişisel verilerin muhafaza edilmesi süresi.
g) Veri konusu kişi grubu veya veri kategorileri.
ğ) Veri sorumlusunun yıllık çalışan sayısı veya yıllık mali bilanço toplamı bilgisi.
Bu hüküm doğrultusunda Kurulca bazı veri sorumluları için Sicile kayıt yükümlülüğüne
istisna getirilmiştir.
NOT: Kanunun 16. maddesi 2. fıkrasının verdiği yetkiye dayanarak Kişisel Verileri
Koruma Kurulunca bazı veri sorumluları için Sicile kayıt yükümlülüğüne istisna getirilmiş
olup söz konusu istisna getiren Kurul kararları 15.05.2018 ve 18.08.2018 tarihli Resmi
Gazetelerde yayımlanmıştır.

115
Kişisel Verileri Koruma Kurulunca Kanunun 16 ncı maddesine göre
Veri Sorumluları Siciline kayıt yükümlülüğüne istisna getirilen veri sorumluları
Kurul Kararı
Veri Sorumluları

Tarihi

Sayısı

Resmi
Gazete’de
Yayım Tarihi

1

Herhangi bir veri kayıt sisteminin parçası
olmak kaydıyla yalnızca otomatik olmayan
yollarla kişisel veri işleyenler

02.04.2018

2018/32

15.05.2018

2

1512 sayılı Noterlik Kanunu uyarınca faaliyet
gösteren noterler

02.04.2018

2018/32

15.05.2018

3

5253 sayılı Dernekler Kanununa göre
kurulmuş derneklerden, 5737 sayılı Vakıflar
Kanuna göre kurulmuş vakıflardan ve 6356
sayılı Sendikalar ve Toplu İş Sözleşmesi
Kanununa göre kurulmuş sendikalardan
yalnızca ilgili mevzuat ve amaçlarına uygun,
faaliyet alanlarıyla sınırlı ve sadece kendi
çalışanlarına, üyelerine, mensuplarına ve
bağışçılarına yönelik kişisel veri işleyenler

02.04.2018

2018/32

15.05.2018

4

2820 sayılı Siyasi Partiler Kanununa göre
kurulmuş siyasi partiler

02.04.2018

2018/32

15.05.2018

5

1136 sayılı Avukatlık Kanunu uyarınca
faaliyet gösteren avukatlar

02.04.2018

2018/32

15.05.2018

6

3568 sayılı Serbest Muhasebeci Mali
Müşavirlik ve Yeminli Mali Müşavirlik
Kanunu uyarınca faaliyet gösteren Serbest
Muhasebeci Mali Müşavirler ve Yeminli
Mali Müşavirler

02.04.2018

2018/32

15.05.2018

7

4458 sayılı Gümrük Kanunu uyarınca
faaliyet gösteren Gümrük Müşavirleri ve
Yetkilendirilmiş Gümrük Müşavirleri

28.06.2018

2018/68

18.08.2018

8

Arabulucular

05.07.2018

2018/75

18.08.2018

9

Yıllık çalışan sayısı 50’den az ve yıllık mali
bilanço toplamı 25 milyon TL’den az olan
gerçek veya tüzel kişi veri sorumlularından
ana faaliyet konusu özel nitelikli kişisel veri
işleme olmayanlar

19.07.2018

2018/87

18.08.2018

NOT

Veri Sorumluları Siciline kayıt yükümlülüğünden istisna olmak, 6698 sayılı Kişisel Verilerin Korunması
Kanunundan da istisna olmak anlamına gelmemektedir. Kayıt yükümlülüğünden istisna olan veri sorumluları
da diğer veri sorumluları gibi 6698 sayılı Kanun hükümlerine uymak zorundadır.

116

3. Veri Sorumluları Siciline Kayıt Bildirimi
Kanunun Geçici 1. maddesinde, Kanunun yürürlüğe girmesi akabinde veri sorumlularınca
yerine getirilecek hususlar belirlenmiştir.
Anılan maddenin 2. fıkrasında, “Veri sorumluları, Kurul tarafından belirlenen ve ilan edilen
süre içinde Veri Sorumluları Siciline kayıt yaptırmak zorundadır.” hükmü yer almaktadır.
Bu kapsamda Kişisel Verileri Koruma Kurulunca kayıt yükümlülüğü için başlangıç tarihleri
belirlenmiş olup, söz konusu tarihlerin Kurul tarafından 19/07/2018 Tarihli ve 2018/88
Sayılı Kararla belirlenerek ilan edilmesiyle Veri Sorumluları Siciline kayıt yükümlülüğü
başlamıştır
6698 Sayılı Kanunun Geçici 1. maddesine göre Kişisel Verileri Koruma Kurulunca belirlenen
Veri Sorumluları Siciline kayıt yükümlülüğü tarihleri
Kayıt yükümlülüğü

Veri Sorumluları

Kayıt için verilen süre

Kayıt için son tarih

01.10.2018

15 ay

31.12.2019

01.10.2018

15 ay

31.12.2019

01.01.2019

15 ay

31.03.2020

01.04.2019

15 ay

30.06.2020

başlangıç tarihi

Yıllık çalışan sayısı 50’den çok veya
1

yıllık mali bilanço toplamı 25 milyon
TL’den çok olan gerçek ve tüzel kişi
veri sorumluları

2

Yurtdışında yerleşik gerçek ve tüzel kişi
veri sorumluları
Yıllık çalışan sayısı 50’den az ve yıllık
mali bilanço toplamı 25 milyon TL’den

3

az olup ana faaliyet konusu özel nitelikli
kişisel veri işleme olan gerçek ve tüzel
kişi veri sorumluları

4

Kamu

kurum

sorumluları

ve

kuruluşu

veri

117

Veri Sorumluları Siciline kayıt olmak için başvuru, aşağıdaki bilgileri içeren bir bildirim
ile yapılacaktır. Söz konusu bilgiler şunlardır:
• Veri sorumlusu ve varsa temsilcisinin kimlik ve adres bilgileri,
• Kişisel verilerin hangi amaçla işleneceği,
• Veri konusu kişi grubu ve grupları ile bu kişilere ait veri kategorileri hakkındaki
açıklamalar,
• Kişisel verilerin aktarılabileceği alıcı veya alıcı grupları,
• Yabancı ülkelere aktarımı öngörülen kişisel veriler,
• Kişisel veri güvenliğine ilişkin alınan tedbirler,
• Kişisel verilerin işlendikleri amaç için gerekli olan azami süre.
Yukarıda listelenen bilgilerde herhangi bir değişiklik olması halinde, söz konusu
değişikliklerin meydana geldiği tarihten itibaren en geç 7 gün içerisinde VERBİS
üzerinden Kuruma bildirilmesi gerekmektedir. Böylelikle, Sicilin güncelliğinin
sağlanması hedeflenmiştir.
NOT: Veri Sorumluları Sicili Hakkında Yönetmeliğin 13. maddesine göre veri
sorumluları, Sicilde kayıtlı bilgilerde değişiklik olması halinde meydana gelen
değişiklikleri, değişikliğin meydana geldiği tarihten itibaren yedi gün içerisinde VERBİS
üzerinden Kuruma bildirmelidir.

L. CEZA HÜKÜMLERİ
(SUÇLAR VE KABAHATLER)
Kanunun 17. maddesinde kişisel verilere ilişkin suçlar bakımından 5237 Sayılı Türk
Ceza Kanununun ilgili maddelerine atıfta bulunulurken, 18. maddesinde ise kabahat
niteliğini haiz fiiller düzenleme altına alınmıştır.

118

Buna göre, kişisel verilerin işlenmesine ilişkin hukuka aykırılıkları suçlar ve kabahatler
olarak iki başlık altında incelemek mümkündür.

1. Suçlar
Kanunun 17. maddesine göre; “(1) Kişisel verilere ilişkin suçlar bakımından 26.9.2004
tarihli ve 5237 sayılı Türk Ceza Kanununun 135 ila 140’ıncı madde hükümleri uygulanır. (2)
Bu Kanunun 7’nci maddesi hükmüne aykırı olarak; kişisel verileri silmeyen veya anonim
hale getirmeyenler Türk Ceza Kanununun 138’inci maddesine göre cezalandırılır.” .
Kişisel verilere ilişkin suçlar, TCK’nın “Özel Hayata ve Hayatın Gizli Alanına İlişkin Suçlar”
bölümü içerisinde ele alınmıştır.
TCK’nın 135. maddesinin 1. fıkrasına göre: “Hukuka aykırı olarak kişisel verileri kaydeden
kimseye altı aydan üç yıla kadar hapis cezası verilir”. Kanunda ve TCK’nın ilgili madde
gerekçesinde kimliği belirli veya belirlenebilir gerçek kişiye ilişkin her türlü bilgi olarak
tanımlanan kişisel verilerin hukuka aykırı şekilde kaydedilmesi, suçun oluşması için
yeterlidir. Burada suçun oluşumunun ön şartının hukuka aykırılık olarak belirlendiğine
dikkat çekmek gerekir. TCK’nın 135. maddesinin 2. fıkrasına göre: “Kişisel verilerin,
kişilerin siyasî, felsefî veya dinî görüşlerine, ırkî kökenlerine; hukuka aykırı olarak ahlâkî
eğilimlerine, cinsel yaşamlarına, sağlık durumlarına veya sendikal bağlantılarına ilişkin
olması durumunda birinci fıkra uyarınca verilecek ceza yarı oranında artırılır.”.
TCK’nın 136. maddesine göre: “Kişisel verileri, hukuka aykırı olarak bir başkasına veren,
yayan veya ele geçiren kişi, iki yıldan dört yıla kadar hapis cezası ile cezalandırılır”.
TCK’nın 135. maddesindeki düzenlemeye benzer şekilde kişisel verilerin üçüncü bir
kişiye verilmesi, yayılması ya da ele geçirilmesi suçlarının hukuka aykırılık ön şartına
bağlandığı görülmektedir.

119

TCK’nın nitelikli hallerin düzenlendiği 137. maddesine göre: “Yukarıdaki maddelerde
tanımlanan suçların;
a) Kamu görevlisi tarafından ve görevinin verdiği yetki kötüye kullanılmak suretiyle,
b) Belli bir meslek ve sanatın sağladığı kolaylıktan yararlanmak suretiyle,
İşlenmesi halinde, verilecek ceza yarı oranında artırılır.”
TCK’nın 138. maddesine göre: “(1) Kanunların belirlediği sürelerin geçmiş olmasına
karşın verileri sistem içinde yok etmekle yükümlü olanlara görevlerini yerine
getirmediklerinde bir yıldan iki yıla kadar hapis cezası verilir. (2) Suçun konusunun Ceza
Muhakemesi Kanunu hükümlerine göre ortadan kaldırılması veya yok edilmesi gereken
veri olması hâlinde verilecek ceza bir kat artırılır.”
TCK’nın 139. maddesinde şikâyet usulü düzenlenmektedir. Buna göre, kişisel verilerin
kaydedilmesi, verileri hukuka aykırı olarak verme veya ele geçirme ve verileri yok
etmeme hariç, bu bölümde yer alan suçların soruşturulması ve kovuşturulması şikâyete
bağlıdır.
TCK’nın 140. maddesinde, yukarıdaki maddelerde tanımlanan suçların işlenmesi
dolayısıyla tüzel kişiler hakkında bunlara özgü güvenlik tedbirlerine hükmolunacağı
belirtilmektedir.

120

2. Kabahatler
Kanunun 18. maddesinde; “ (1) Bu Kanunun;
a) 10 uncu maddesinde öngörülen aydınlatma yükümlülüğünü yerine getirmeyenler
hakkında 5.000 Türk Lirasından 100.000 Türk Lirasına kadar,
b) 12 nci maddesinde öngörülen veri güvenliğine ilişkin yükümlülükleri yerine
getirmeyenler hakkında 15.000 Türk Lirasından 1.000.000 Türk Lirasına kadar,
c) 15 inci maddesi uyarınca Kurul tarafından verilen kararları yerine getirmeyenler
hakkında 25.000 Türk Lirasından 1.000.000 Türk Lirasına kadar,
ç) 16 ncı maddesinde öngörülen Veri Sorumluları Siciline kayıt ve bildirim yükümlülüğüne
aykırı hareket edenler hakkında 20.000 Türk Lirasından 1.000.000 Türk Lirasına kadar,
idari para cezası verilir.
(2) Bu maddede öngörülen idari para cezaları veri sorumlusu olan gerçek kişiler ile özel
hukuk tüzel kişileri hakkında uygulanır.
(3) Birinci fıkrada sayılan eylemlerin kamu kurum ve kuruluşları ile kamu kurumu
niteliğindeki meslek kuruluşları bünyesinde işlenmesi hâlinde, Kurulun yapacağı
bildirim üzerine, ilgili kamu kurum ve kuruluşunda görev yapan memurlar ve diğer kamu
görevlileri ile kamu kurumu niteliğindeki meslek kuruluşlarında görev yapanlar hakkında
disiplin hükümlerine göre işlem yapılır ve sonucu Kurula bildirilir.”
hükmü yer almaktadır. Maddenin 1. fıkrasında yer verilen idari para cezalarına ait
rakamlar, 5326 sayılı Kabahatler Kanununun 17. Maddesi yedinci fıkrası gereği her yıl

121

yeniden değerleme oranında artırılmaktadır.
Maddede aydınlatma, veri güvenliğini sağlama, Kurul kararlarını yerine getirme, Veri
Sorumluları Siciline kayıt ve bildirim yükümlülüklerine aykırı davranılması kabahat olarak
düzenlenmiş ve Kurul tarafından belirlenecek idari para cezası yaptırımına bağlanmıştır.
İdari para cezaları, veri sorumlusu olan gerçek kişiler ile özel hukuk tüzel kişileri
hakkında uygulanacaktır. Maddede kabahat olarak düzenlenen eylemlerin kamu
kurum ve kuruluşları ile kamu kurumu niteliğindeki meslek kuruluşları bünyesinde
işlenmesi halinde, Kurulun yapacağı bildirim üzerine, ilgili kamu kurum ve kuruluşunda
görev yapan memurlar ve diğer kamu görevlileri ile kamu kurumu niteliğindeki meslek
kuruluşlarında görev yapanlar hakkında disiplin hükümlerine göre işlem yapılacaktır.
İlgili kurumlar yaptıkları soruşturmanın sonuçları hakkında Kurula bilgilendirme yapmak
zorundadır.

122

M. GEÇİŞ HÜKÜMLERİ
Kanunun yayımı tarihinden önce işlenmiş olan kişisel veriler, yayımı tarihinden itibaren iki
yıl içinde bu Kanun hükümlerine uygun hâle getirilir. Bu Kanun hükümlerine aykırı olduğu
tespit edilen kişisel veriler derhâl silinir, yok edilir veya anonim hâle getirilir.
Ancak bu Kanunun yayımı tarihinden önce hukuka uygun olarak alınmış rızalar, bir yıl
içinde aksine bir irade beyanında bulunulmaması hâlinde, bu Kanuna uygun kabul edilir.
Kanuna uyum ile ilgili bir başka konu da; mevcut sektörel mevzuat kapsamında işlenen
verilerin, Kanunun yürürlüğe girmesinden sonraki durumudur. Bilhassa elektronik
haberleşme ve finans sektörü gibi yürürlükte bulunan ve kişisel verilerin işlenmesine
ilişkin konuları düzenleyen mevzuat olmasına karşılık, Kanun kişisel verilerin korunması ve
işlenmesi hususunda çerçeve bir düzenleme niteliği taşıdığından, sektörel düzenlemelerin
Kanun ile uyumlu hale getirilmesi gerekmektedir.

EKLER

125

EK-1: KİŞİSEL VERİLERİN SİLİNMESİ,
YOK EDİLMESİ VEYA ANONİM
HALE GETİRİLMESİ HAKKINDA YÖNETMELİK

126
BİRİNCİ BÖLÜM
Amaç, Kapsam, Dayanak ve Tanımlar
Amaç
MADDE 1 – (1) Bu Yönetmeliğin amacı, tamamen veya kısmen otomatik olan ya da herhangi
bir veri kayıt sisteminin parçası olmak kaydıyla otomatik olmayan yollarla işlenen kişisel verilerin
silinmesi, yok edilmesi veya anonim hale getirilmesine ilişkin usul ve esasları belirlemektir.
Kapsam
MADDE 2 – (1) Bu Yönetmelik hükümleri; 24/3/2016 tarihli ve 6698 sayılı Kişisel Verilerin
Korunması Kanununun 7 nci maddesi uyarınca veri sorumluları hakkında uygulanır.
Dayanak
MADDE 3 – (1) Bu Yönetmelik, 6698 sayılı Kanunun 7 nci maddesinin üçüncü fıkrası ile 22 nci
maddesinin birinci fıkrasının (e) bendine dayanılarak hazırlanmıştır.
Tanımlar
MADDE 4 – (1) Bu Yönetmeliğin uygulanmasında;
a) Alıcı grubu: Veri sorumlusu tarafından kişisel verilerin aktarıldığı gerçek veya tüzel kişi kategorisini,
b) İlgili kullanıcı: Verilerin teknik olarak depolanması, korunması ve yedeklenmesinden sorumlu
olan kişi ya da birim hariç olmak üzere veri sorumlusu organizasyonu içerisinde veya veri
sorumlusundan aldığı yetki ve talimat doğrultusunda kişisel verileri işleyen kişileri,
c) İmha: Kişisel verilerin silinmesi, yok edilmesi veya anonim hale getirilmesini,
ç) Kanun: 24/3/2016 tarihli ve 6698 Sayılı Kişisel Verilerin Korunması Kanununu,
d) Kayıt ortamı: Tamamen veya kısmen otomatik olan ya da herhangi bir veri kayıt sisteminin
parçası olmak kaydıyla otomatik olmayan yollarla işlenen kişisel verilerin bulunduğu her türlü
ortamı,
e) Kişisel veri işleme envanteri: Veri sorumlularının iş süreçlerine bağlı olarak gerçekleştirmekte
oldukları kişisel veri işleme faaliyetlerini; kişisel veri işleme amaçları ve hukuki sebebi, veri kategorisi,
aktarılan alıcı grubu ve veri konusu kişi grubuyla ilişkilendirerek oluşturdukları ve kişisel verilerin
işlendikleri amaçlar için gerekli olan azami muhafaza edilme süresini, yabancı ülkelere aktarımı
öngörülen kişisel verileri ve veri güvenliğine ilişkin alınan tedbirleri açıklayarak detaylandırdıkları
envanteri,
f) Kişisel veri saklama ve imha politikası: Veri sorumlularının, kişisel verilerin işlendikleri amaç için
gerekli olan azami süreyi belirleme işlemi ile silme, yok etme ve anonim hale getirme işlemi için
dayanak yaptıkları politikayı,

127
g) Kurul: Kişisel Verileri Koruma Kurulunu,
ğ) Periyodik imha: Kanunda yer alan kişisel verilerin işlenme şartlarının tamamının ortadan kalkması
durumunda kişisel verileri saklama ve imha politikasında belirtilen ve tekrar eden aralıklarla resen
gerçekleştirilecek silme, yok etme veya anonim hale getirme işlemini,
h) Sicil: Kişisel Verileri Koruma Kurumu Başkanlığı tarafından tutulan veri sorumluları sicilini,
ı) Veri kayıt sistemi: Kişisel verilerin belirli kriterlere göre yapılandırılarak işlendiği kayıt sistemini,
i) Veri sorumlusu: Kişisel verilerin işleme amaçlarını ve vasıtalarını belirleyen, veri kayıt sisteminin
kurulmasından ve yönetilmesinden sorumlu olan gerçek veya tüzel kişiyi, ifade eder.
(2) Bu Yönetmelikte yer almayan tanımlar için Kanundaki tanımlar geçerlidir.
İKİNCİ BÖLÜM
Kişisel Veri Saklama ve İmha Politikası
Kişisel veri saklama ve imha politikasına ilişkin esaslar
MADDE 5 – (1) Kanunun 16 ncı maddesi gereğince Veri Sorumluları Siciline kayıt olmakla
yükümlü olan veri sorumluları, kişisel veri işleme envanterine uygun olarak kişisel veri saklama ve
imha politikası hazırlamakla yükümlüdür.
(2) Kişisel veri saklama ve imha politikası hazırlanmış olması; kişisel verilerin Kanuna ve Yönetmeliğe
uygun biçimde saklandığı, silindiği, yok edildiği veya anonim hale getirildiği anlamına gelmez.
(3) Kişisel veri saklama ve imha politikası hazırlama yükümlülüğü altında bulunmayan veri
sorumlularının, Kanun ve bu Yönetmelik uyarınca kişisel verileri saklama, silme, yok etme veya
anonim hale getirme yükümlülükleri devam eder.
Kişisel veri saklama ve imha politikasının kapsamı
MADDE 6 – (1) Kişisel veri saklama ve imha politikası asgari olarak;
a) Kişisel veri saklama ve imha politikasının hazırlanma amacına,
b) Kişisel veri saklama ve imha politikası ile düzenlenen kayıt ortamlarına,
c) Kişisel veri saklama ve imha politikasında yer verilen hukuki ve teknik terimlerin tanımlarına,
ç) Kişisel verilerin saklanmasını ve imhasını gerektiren hukuki, teknik ya da diğer sebeplere ilişkin
açıklamaya,
d) Kişisel verilerin güvenli bir şekilde saklanması ile hukuka aykırı olarak işlenmesi ve erişilmesinin
önlenmesi için alınmış teknik ve idari tedbirlere,
e) Kişisel verilerin hukuka uygun olarak imha edilmesi için alınmış teknik ve idari tedbirlere,
f) Kişisel verileri saklama ve imha süreçlerinde yer alanların unvanlarına, birimlerine ve görev
tanımlarına,

128
g) Saklama ve imha sürelerini gösteren tabloya,
ğ) Periyodik imha sürelerine,
h) Mevcut kişisel veri saklama ve imha politikasında güncelleme yapılmış ise söz konusu değişikliğe,
ilişkin bilgileri kapsar.
ÜÇÜNCÜ BÖLÜM
Kişisel Verilerin Silinmesi, Yok Edilmesi veya Anonim Hale Getirilmesi
İlkeler
MADDE 7 – (1) Kanunun 5 inci ve 6 ncı maddelerinde yer alan kişisel verilerin işlenme şartlarının
tamamının ortadan kalkması halinde, kişisel verilerin veri sorumlusu tarafından resen veya ilgili
kişinin talebi üzerine silinmesi, yok edilmesi veya anonim hâle getirilmesi gerekir.
(2) Kişisel verilerin silinmesi, yok edilmesi veya anonim hale getirilmesinde Kanunun 4 üncü
maddesindeki genel ilkeler ile 12 nci maddesi kapsamında alınması gereken teknik ve idari
tedbirlere, ilgili mevzuat hükümlerine, Kurul kararlarına ve kişisel veri saklama ve imha politikasına
uygun hareket edilmesi zorunludur.
(3) Kişisel verilerin silinmesi, yok edilmesi ve anonim hale getirilmesiyle ilgili yapılan bütün işlemler
kayıt altına alınır ve söz konusu kayıtlar, diğer hukuki yükümlülükler hariç olmak üzere en az üç yıl
süreyle saklanır.
(4) Veri sorumlusu, kişisel verilerin silinmesi, yok edilmesi veya anonim hale getirilmesi işlemiyle
ilgili uyguladığı yöntemleri ilgili politika ve prosedürlerinde açıklamakla yükümlüdür.
(5) Veri sorumlusu, Kurul tarafından aksine bir karar alınmadıkça, kişisel verileri resen silme, yok
etme veya anonim hale getirme yöntemlerinden uygun olanını seçer. İlgili kişinin talebi halinde
uygun yöntemi gerekçesini açıklayarak seçer.
Kişisel verilerin silinmesi
MADDE 8 – (1)Kişisel verilerin silinmesi, kişisel verilerin ilgili kullanıcılar için hiçbir şekilde
erişilemez ve tekrar kullanılamaz hale getirilmesi işlemidir.
(2) Veri sorumlusu, silinen kişisel verilerin ilgili kullanıcılar için erişilemez ve tekrar kullanılamaz
olması için gerekli her türlü teknik ve idari tedbirleri almakla yükümlüdür.
Kişisel verilerin yok edilmesi
MADDE 9 – (1) Kişisel verilerin yok edilmesi, kişisel verilerin hiç kimse tarafından hiçbir şekilde
erişilemez, geri getirilemez ve tekrar kullanılamaz hale getirilmesi işlemidir.
(2) Veri sorumlusu, kişisel verilerin yok edilmesiyle ilgili gerekli her türlü teknik ve idari tedbirleri
almakla yükümlüdür.

129
Kişisel verilerin anonim hale getirilmesi
MADDE 10 – (1) Kişisel verilerin anonim hale getirilmesi, kişisel verilerin başka verilerle eşleştirilse
dahi hiçbir surette kimliği belirli veya belirlenebilir bir gerçek kişiyle ilişkilendirilemeyecek hale
getirilmesidir.
(2) Kişisel verilerin anonim hale getirilmiş olması için; kişisel verilerin, veri sorumlusu, alıcı veya alıcı
grupları tarafından geri döndürme ve verilerin başka verilerle eşleştirilmesi gibi kayıt ortamı ve ilgili
faaliyet alanı açısından uygun tekniklerin kullanılması yoluyla dahi kimliği belirli veya belirlenebilir
bir gerçek kişiyle ilişkilendirilemez hale getirilmesi gerekir.
(3) Veri sorumlusu, kişisel verilerin anonim hale getirilmesiyle ilgili gerekli her türlü teknik ve idari
tedbirleri almakla yükümlüdür.
Kişisel verileri resen silme, yok etme veya anonim hale getirme süreleri
MADDE 11 – (1) Kişisel veri saklama ve imha politikası hazırlamış olan veri sorumlusu, kişisel
verileri silme, yok etme veya anonim hale getirme yükümlülüğünün ortaya çıktığı tarihi takip eden
ilk periyodik imha işleminde, kişisel verileri siler, yok eder veya anonim hale getirir.
(2) Periyodik imhanın gerçekleştirileceği zaman aralığı, veri sorumlusu tarafından kişisel veri
saklama ve imha politikasında belirlenir. Bu süre her halde altı ayı geçemez.
(3) Kişisel veri saklama ve imha politikası hazırlama yükümlülüğü olmayan veri sorumlusu, kişisel
verileri silme, yok etme veya anonim hale getirme yükümlülüğünün ortaya çıktığı tarihi takip eden
üç ay içinde, kişisel verileri siler, yok eder veya anonim hale getirir.
(4) Kurul, telafisi güç veya imkansız zararların doğması ve açıkça hukuka aykırılık olması halinde,
bu maddede belirlenen süreleri kısaltabilir.
Kişisel verileri ilgili kişinin talep etmesi durumunda silme ve yok etme süreleri
MADDE 12 – (1) İlgili kişi, Kanunun 11 ve 13 üncü maddelerine istinaden veri sorumlusuna
başvurarak kendisine ait kişisel verilerin silinmesini veya yok edilmesini talep ettiğinde;
a) Kişisel verileri işleme şartlarının tamamı ortadan kalkmışsa; veri sorumlusu talebe konu kişisel
verileri siler, yok eder veya anonim hale getirir. Veri sorumlusu, ilgili kişinin talebini en geç otuz gün
içinde sonuçlandırır ve ilgili kişiye bilgi verir.
b) Kişisel verileri işleme şartlarının tamamı ortadan kalkmış ve talebe konu olan kişisel veriler
üçüncü kişilere aktarılmışsa veri sorumlusu bu durumu üçüncü kişiye bildirir; üçüncü kişi nezdinde
bu Yönetmelik kapsamında gerekli işlemlerin yapılmasını temin eder.
c) Kişisel verileri işleme şartlarının tamamı ortadan kalkmamışsa, bu talep veri sorumlusunca
Kanunun 13 üncü maddesinin üçüncü fıkrası uyarınca gerekçesi açıklanarak reddedilebilir ve ret
cevabı ilgili kişiye en geç otuz gün içinde yazılı olarak ya da elektronik ortamda bildirilir.

130
DÖRDÜNCÜ BÖLÜM
Çeşitli ve Son Hükümler
Tereddütlerin giderilmesi
MADDE 13 – (1) Bu Yönetmeliğin uygulanması sırasında doğacak tereddütleri ve uygulamaya
ilişkin aksaklıkları gidermeye ve uygulamayı yönlendirmeye, ilke ve standartları belirlemeye ve
uygulama birliğini sağlayacak gerekli düzenlemeleri yapmaya, bu hususta gerekli her türlü bilgi ve
belgeyi istemeye, bu Yönetmelikte yer almayan konularda ilgili mevzuat hükümleri çerçevesinde
karar vermeye Kurul yetkilidir.
Yürürlük
MADDE 14 – (1) Bu Yönetmelik 1/1/2018 tarihinde yürürlüğe girer.
Yürütme
MADDE 15 – (1) Bu Yönetmelik hükümlerini Başkan yürütür.

131

EK-2: VERİ SORUMLULARI SİCİLİ
HAKKINDA YÖNETMELİK

132
BİRİNCİ BÖLÜM
Amaç, Kapsam, Dayanak ve Tanımlar
Ama
MADDE 1 – (1) Bu Yönetmeliğin amacı, 24/3/2016 tarihli ve 6698 sayılı Kişisel Verilerin Korunması
Kanunu uyarınca Kurulun gözetiminde, Başkanlık tarafından kamuya açık olarak tutulacak olan
Veri Sorumluları Sicilinin oluşturulması, idaresi ile Veri Sorumluları Siciline yapılması öngörülen
kayıtlara ilişkin usul ve esasları belirlemek ve uygulanmasını sağlamaktır.
Kapsam
MADDE 2 – (1) Bu Yönetmelik, kişisel verilerin işleme amaçlarını ve vasıtalarını belirleyen, veri kayıt
sisteminin kurulmasından ve yönetilmesinden sorumlu olan gerçek ve tüzel kişileri kapsar.
Dayanak
MADDE 3 – (1) Bu Yönetmelik, 6698 sayılı Kanunun 16 ncı maddesinin beşinci fıkrası ile 22 nci
maddesinin birinci fıkrasının (d) ve (e) bentlerine dayanılarak hazırlanmıştır.
Tanımlar
MADDE 4 – (1) Bu Yönetmelikte geçen;
a)Alıcı grubu: Veri sorumlusu tarafından kişisel verilerin aktarıldığı gerçek veya tüzel kişi kategorisini,
b)Başkan: Kişisel Verileri Koruma Kurumu Başkanını,
c)Başkanlık: Kişisel Verileri Koruma Kurumu Başkanlığını,
ç)İrtibat kişisi: Türkiye’de yerleşik olan gerçek ve tüzel kişiler için veri sorumlusu tarafından,
Türkiye’de yerleşik olmayan gerçek ve tüzel kişiler için de veri sorumlusu temsilcisi tarafından,
Kanun ve bu Kanuna dayalı olarak çıkarılacak ikincil düzenlemeler kapsamındaki yükümlülükleriyle
ilgili olarak, Kurum ile iletişimi sağlamak amacıyla Sicile kayıt esnasında bildirilen gerçek kişiyi,
d)Kanun: 6698 sayılı Kişisel Verilerin Korunması Kanununu,
e)Kayıt: Kayıt yükümlülüğü altında bulunan veri sorumlularının Yönetmelik ile belirlenen usul ve
esaslara uygun olarak yaptığı bildirimi,
f)Kayıt yükümlülüğü: Yönetmelik uyarınca gerçekleştirilmesi gereken kayıt ile ilgili yükümlülüğü,
g)Kayıtlı elektronik posta (KEP) adresi: Elektronik iletilerin, gönderimi ve teslimatı da dâhil olmak
üzere kullanımına ilişkin olarak hukuki delil sağlayan, elektronik postanın nitelikli şeklini,
ğ)Kişisel veri: Kimliği belirli veya belirlenebilir gerçek kişiye ilişkin her türlü bilgiyi,
h)Kişisel veri işleme envanteri: Veri sorumlularının iş süreçlerine bağlı olarak gerçekleştirmekte
oldukları kişisel veri işleme faaliyetlerini; kişisel veri işleme amaçları ve hukuki sebebi, veri

133
kategorisi, aktarılan alıcı grubu ve veri konusu kişi grubuyla ilişkilendirerek oluşturdukları ve kişisel
verilerin işlendikleri amaçlar için gerekli olan azami süreyi, yabancı ülkelere aktarımı öngörülen
kişisel verileri ve veri güvenliğine ilişkin alınan tedbirleri açıklayarak detaylandırdıkları envanteri,
ı)Kişisel veri saklama ve imha politikası: Veri sorumlularının, kişisel verilerin işlendikleri amaç için
gerekli olan azami süreyi belirleme işlemi ile silme, yok etme ve anonim hale getirme işlemi için
dayanak yaptıkları politikayı,
i)Kişisel verilerin işlenmesi: Kişisel verilerin tamamen veya kısmen otomatik olan ya da herhangi bir
veri kayıt sisteminin parçası olmak kaydıyla otomatik olmayan yollarla elde edilmesi, kaydedilmesi,
depolanması, muhafaza edilmesi, değiştirilmesi, yeniden düzenlenmesi, açıklanması, aktarılması,
devralınması, elde edilebilir hale getirilmesi, sınıflandırılması ya da kullanılmasının engellenmesi
gibi veriler üzerinde gerçekleştirilen her türlü işlemi,
j)Kurul: Kişisel Verileri Koruma Kurulunu,
k)Kurum: Kurul ve Başkanlıktan oluşan Kişisel Verileri Koruma Kurumunu,
l)Sicil: Başkanlık tarafından tutulan Veri Sorumluları Sicilini,
m)Veri kategorisi: Kişisel verilerin ortak özelliklerine göre gruplandırıldığı veri konusu kişi grubu
veya gruplarına ait kişisel veri sınıfını,
n)Veri konusu kişi grubu: Veri sorumlularının kişisel verilerini işledikleri ilgili kişi kategorisini,
o)Veri sorumluları sicil bilgi sistemi (VERBİS): Veri sorumlularının Sicile başvuruda ve Sicile
ilişkin ilgili diğer işlemlerde kullanacakları, internet üzerinden erişilebilen, Başkanlık tarafından
oluşturulan ve yönetilen bilişim sistemini,
ö)Veri sorumlusu: Kişisel verilerin işleme amaçlarını ve vasıtalarını belirleyen, veri kayıt sisteminin
kurulmasından ve yönetilmesinden sorumlu olan gerçek veya tüzel kişiyi,
p)Veri sorumlusu temsilcisi: Türkiye’de yerleşik olmayan veri sorumlularını bu Yönetmeliğin 11 inci
maddesinin üçüncü fıkrasında belirtilen konularda asgari temsile yetkili Türkiye’de yerleşik tüzel
kişi ya da Türkiye Cumhuriyeti vatandaşı gerçek kişiyi,
ifade eder.
(2) Bu Yönetmelikte yer almayan tanımlar için Kanundaki tanımlar uygulanır.

134
İKİNCİ BÖLÜM
Sicilin Oluşturulması, İdaresi, Gözetimi ve Sicile Erişim
İlke, usul ve esaslar
MADDE 5 – (1) Sicilin oluşturulması, idaresi ve gözetimi hususunda aşağıdaki ilke, usul ve esaslara
uyulur:
a) Veri sorumluları, kişisel veri işlemeye başlamadan önce Sicile kaydolmak zorundadır.
b) Türkiye’de yerleşik olmayan veri sorumluları, veri işlemeye başlamadan önce veri sorumlusu
temsilcisi marifetiyle Sicile kaydolmak zorundadır.
c) Sicil kamuya açık biçimde tutulur. Kurul, kamuya açıklık ilkesinin sağlanması şartıyla, bu ilkenin
kapsamı ve istisnalarını belirleme yetkisini haizdir.
ç) Sicile kayıtla yükümlü olan veri sorumluları, Kişisel Veri İşleme Envanteri hazırlamakla
yükümlüdür. Sicil başvurularında sicile açıklanacak bilgiler Kişisel Veri İşleme Envanterine dayalı
olarak hazırlanır.
d) Kanunun 10 uncu maddesinde veri sorumluları için belirtilen aydınlatma yükümlülüğünde,
Kanunun 13 üncü maddesinde belirtilen ilgili kişi başvurularının yanıtlanmasında ve ilgili kişiler
tarafından açıklanacak açık rızanın kapsamının belirlenmesinde kişisel veri işleme envanterine
dayalı olarak Sicile sunulan ve Sicilde yayınlanan bilgiler esas alınır.
e) Veri sorumluları, Sicile sunulan ve Sicilde yayınlanan bilgilerin eksiksiz, doğru, güncel ve hukuka
uygun olmasından sorumludur. Veri sorumlularının Sicile kaydolması Kanun kapsamındaki diğer
yükümlülüklerini ortadan kaldırmaz.
f) Kanunun 28 inci maddesinde belirtilen durumlar saklı kalmak kaydıyla Yönetmeliğin 16 ncı
maddesinde belirtilen objektif kriterlere dayalı olarak belirli şartları taşıyan veri sorumlularının
Kurul tarafından Sicile kayıtla yükümlü tutulmaması; bu veri sorumlularının Kanun kapsamındaki
yükümlülüklerini ortadan kaldırmaz.
g) Sicile ilişkin işlemler, veri sorumluları tarafından VERBİS üzerinden gerçekleştirilir.
ğ) Veri sorumluları tarafından Sicile sunulan ve Sicilde yayınlanan kişisel verilerin işlendikleri
amaç için gerekli olan azami muhafaza edilme süresi; Kanunun 7 nci maddesinde belirtilen veri
sorumlularının silme, yok etme veya anonim hale getirme yükümlülüklerinin yerine getirilmesinde
esas alınır.
Sicilin oluşturulması, idaresi ve gözetimi
MADDE 6 – (1) Sicil, Başkanlık tarafından oluşturulur. Başkanlık, Sicilin oluşturulması, idaresi,
güncel biçimde tutulması ve muhafaza edilmesi amacıyla; VERBİS’in kurulması ve işletilmesi için
gerekli teknik ve idari tedbirleri alır.

135
(2) Sicilin oluşturulmasından ve idaresinden sorumlu hizmet birimi, Veri Yönetimi Dairesi
Başkanlığıdır.
(3) Sicilin gözetimi Kurul tarafından gerçekleştirilir. Veri Yönetimi Dairesi Başkanlığı tarafından üç
aylık dönemler halinde hazırlanan ve kapsamı Kurul tarafından belirlenecek olan faaliyet raporu
Kurula sunulur.
Sicile erişim
MADDE 7 – (1) Başkanlık, Sicilde yer alan güncel bilgileri Kurul kararları uyarınca belirlenecek
uygun yöntemlerle kamuya açıklar.
(2) Veri sorumluları sicilinde yer alan bilgilerden aşağıdakiler kamuya açıklanır:
a) Veri sorumlusu, varsa veri sorumlusu temsilcisi, adresi ve alınmış olması halinde KEP adresi,
b) Kişisel verilerin hangi amaçlarla işlenebileceği,
c) Veri konusu kişi grubu ve grupları ile bu kişilere ait veri kategorileri,
ç) Kişisel verilerin aktarılabileceği alıcı ve alıcı grupları,
d) Yabancı ülkelere aktarımı öngörülen kişisel veriler,
e) Sicile kayıt tarihi ile kaydın sona erdiği tarih,
f) Kişisel veri güvenliğine ilişkin alınan tedbirler,
g) Kişisel verilerin işlendikleri amaç için gerekli olan azami süre.
ÜÇÜNCÜ BÖLÜM
Kayıt Yükümlülüğünün Başlangıcı, VERBİS’e Girilecek Bilgiler, Kayıt Başvurusu,
Kaydın Yenilenmesi ve Silinmesi
Kayıt yükümlülüğünün başlangıcı
MADDE 8 – (1) Veri sorumluları, kişisel veri işlemeye başlamadan önce Sicile kayıt yükümlülüklerini
yerine getirmek zorundadır.
(2) Kayıt yükümlülüğü altında bulunmayan, sonradan kayıt yükümlüsü haline gelen veri sorumluları,
yükümlülük altına girmelerini müteakip otuz gün içerisinde Sicile kaydolurlar.
(3) Kayıt yükümlülüğü altında bulunan veri sorumluları, herhangi bir fiili, teknik ya da hukuki
imkânsızlık nedeniyle kayıt yükümlülüklerinin yerine getirilememesi halinde, bu imkânsızlığın
ortaya çıktığı tarihten itibaren en geç 7 iş günü içerisinde Kuruma yazılı olarak başvurmak ve
gerekçesini belirtmek şartıyla, kayıt yükümlülüklerini yerine getirmek için Kurumdan ek süre talep
edebilirler. Kurum, bir defaya mahsus olmak ve her halde otuz günü geçmemek üzere ek süre
verebilir.

136
Kayıt yükümlülüğü kapsamında iletilecek bilgiler
MADDE 9 – (1) Sicile yapılan kayıt başvurusu aşağıdaki bilgileri içerir:
a) Veri sorumlusu, varsa veri sorumlusu temsilcisi ve irtibat kişisine ait kimlik ve adres bilgilerine
ilişkin Kurul tarafından belirlenecek başvuru formunda yer alan bilgiler,
b) Kişisel verilerin hangi amaçla işleneceği,
c) Veri konusu kişi grubu ve grupları ile bu kişilere ait veri kategorileri hakkındaki açıklamalar,
ç) Kişisel verilerin aktarılabileceği alıcı veya alıcı grupları,
d) Yabancı ülkelere aktarımı öngörülen kişisel veriler,
e) Kanunun 12 nci maddesinde öngörülen ve Kurul tarafından belirlenen kriterlere göre alınan
tedbirler,
f) Kişisel verilerin mevzuatta öngörülen veya işlendikleri amaç için gerekli olan azami muhafaza
edilme süresi.
(2) Veri sorumluları tarafından birinci fıkranın (b), (c), (ç) ve (d) bentleri uyarınca Sicile açıklanacak
bilgiler; Kişisel Veri İşleme Envanterine dayalı olarak VERBİS’te belirtilen başlıklar kullanılarak
VERBİS üzerinden Sicile iletilir.
(3) Veri sorumluları tarafından birinci fıkranın (e) bendi uyarınca Sicile açıklanacak bilgiler;
Kanunun 12 nci maddesinde belirtilen hususları kapsayacak şekilde VERBİS’te belirtilen başlıklar
kullanılarak VERBİS üzerinden Sicile iletilir.
(4) Veri sorumluları tarafından birinci fıkranın (f) bendi uyarınca Sicile açıklanacak kişisel verilerin
mevzuatta öngörülen veya işlendikleri amaç için gerekli olan azami muhafaza edilme süresine
ilişkin bilgiler veri kategorileri ile eşleştirilerek Sicile bildirilir. Veri sorumlusu tarafından Sicile
bildirilen veri kategorilerinin işleme amaçları ve bu amaçlara dayalı olarak işlenmeleri için gerekli
olan azami muhafaza edilme süreleri ile mevzuatta öngörülen süreler farklı olabilir. Bu durumda
mevzuatta azami muhafaza edilme süresi öngörülmüşse öngörülen bu süre yoksa bunlardan en
uzun süre esas alınarak bu veri kategorisi için Sicile bildirim yapılır. Kişisel verilerin işlendikleri
amaç için gerekli olan azami muhafaza edilme süresi belirlenirken;
a) İlgili veri kategorisinin işlenme amacı kapsamında veri sorumlusunun faaliyet gösterdiği sektörde
genel teamül gereği kabul edilen süre,
b) İlgili veri kategorisinde yer alan kişisel verinin işlenmesini gerekli kılan ve ilgili kişiyle tesis edilen
hukuki ilişkinin devam edeceği süre,
c) İlgili veri kategorisinin işlenme amacına bağlı olarak veri sorumlusunun elde edeceği meşru
menfaatin hukuka ve dürüstlük kurallarına uygun olarak geçerli olacağı süre,
ç) İlgili veri kategorisinin işlenme amacına bağlı olarak saklanmasının yaratacağı risk, maliyet ve
sorumlulukların hukuken devam edeceği süre,
d) Belirlenecek azami sürenin ilgili veri kategorisinin doğru ve gerektiğinde güncel tutulmasına
elverişli olup olmadığı,

137
e) Veri sorumlusunun hukuki yükümlülüğü gereği ilgili veri kategorisinde yer alan kişisel verileri
saklamak zorunda olduğu süre,
f) Veri sorumlusu tarafından, ilgili veri kategorisinde yer alan kişisel veriye bağlı bir hakkın ileri
sürülmesi için belirlenen zamanaşımı süresi,
dikkate alınır.
(5) Veri sorumluları, kişisel verilerin işlendikleri amaç için gerekli olan azami sürenin belirlenmesi,
bu sürelerin kişisel veri işleme envanterinde belirtilen bilgilerle uyumu ve azami sürenin aşılıp
aşılmadığının takibi için kişisel veri saklama ve imha politikası hazırlayarak, bu politikanın
uygulanmasını temin ederler.
(6) VERBİS içerisinde belirtilen başlıkların ve içeriklerinin, veri sorumlusunun gerçekleştirdiği
faaliyetleri ve Sicile iletmesi gereken bilgileri tam olarak kapsamaması durumunda; veri sorumlusu
bu bilgileri ayrıca VERBİS içerisinde bu amaca ilişkin ayrılan “Diğer” başlıklı bölümlere girerek
Sicile bildirimini tamamlar.
Kayıt başvurusu
MADDE 10 – (1) Veri sorumluları, 9 uncu maddede belirtilen bilgileri VERBİS’e yüklemek suretiyle
kayıt yükümlülüğünü yerine getirmiş sayılır.
(2) Kurum tarafından 8 inci maddenin üçüncü fıkrasında belirtildiği üzere kendilerine ek süre
verilmiş olan veri sorumluları, bu süre tamamlanmadan kayıt başvurusunu tamamlamak zorundadır.
Veri sorumlusu, veri sorumlusu temsilcisi ve irtibat kişisinin yükümlülükleri
MADDE 11 – (1) Tüzel kişilerde veri sorumlusu tüzel kişiliğin kendisidir. Türkiye’de yerleşik olan tüzel
kişilerin Kanun kapsamındaki veri sorumlusu yükümlülükleri, ilgili mevzuat hükümlerine göre tüzel
kişiliği temsil ve ilzama yetkili organ veya ilgili mevzuatta belirtilen kişi veya kişiler marifetiyle yerine
getirilir. Tüzel kişiliği temsile yetkili organ, Kanunun uygulanması bakımından yerine getirilecek
yükümlülükler ile ilgili olarak bir veya birden fazla kişiyi görevlendirebilir. Bu görevlendirme Kanun
hükümleri uyarınca tüzel kişiliğin sorumluluğunu ortadan kaldırmaz.
(2) Türkiye’de yerleşik olmayan veri sorumlusunun, veri sorumlusu temsilcisi atanmasına ilişkin
yetkili organı veya kişisi tarafından alınacak kararın tasdikli örneği, kayıt başvurusu sırasında veri
sorumlusu temsilcisi tarafından Kuruma sunulur.
(3) Veri sorumlusu temsilcisi atama kararı, asgari olarak aşağıda belirtilen hususları kapsayacak
şekilde düzenlenir:
a) Kurum tarafından yapılan tebligat veya yazışmaları veri sorumlusu adına tebellüğ veya kabul
etme,
b) Kurum tarafından veri sorumlusuna yöneltilen talepleri veri sorumlusuna iletme, veri
sorumlusundan gelecek cevabı Kuruma iletme,

138
c) Kurul tarafından başkaca bir esasın belirlenmemiş olması halinde; ilgili kişilerin Kanunun 13
üncü maddesinin birinci fıkrası uyarınca veri sorumlusuna yönelteceği başvuruları veri sorumlusu
adına alma ve veri sorumlusuna iletme,
ç) Kurul tarafından başkaca bir esasın belirlenmemiş olması halinde; ilgili kişilere Kanunun 13
üncü maddesinin üçüncü fıkrası uyarınca veri sorumlusunun cevabını iletme,
d) Veri sorumlusu adına Sicile ilişkin iş ve işlemleri yapma.
(4) Türkiye’de yerleşik olan veri sorumluları ile Türkiye’de yerleşik olmayan veri sorumluları adına
veri sorumlusu temsilcileri, Sicile kayıt sırasında irtibat kişisi bilgilerini Sicile işlerler. İrtibat kişisi veri
sorumlusunu Kanun ve Yönetmelik hükümlerine göre temsile yetkili değildir.
(5) Kamu kurum ve kuruluşlarında irtibat kişisi, koordinasyonu sağlayacak üst düzey yönetici
tarafından Kurum ile iletişimi sağlamak amacıyla belirlenerek Sicile kaydı yapılan daire başkanı
veya üstü yöneticidir.
İletişimin sağlanması
MADDE 12 – (1) Kanunun uygulanmasıyla ilgili olarak Kurum tarafından veri sorumlusuyla
kurulacak her türlü iletişim;
a) Türkiye’de yerleşik tüzel kişiler için, Sicile bildirilen kimlik, adres veya KEP adresi bilgileri
üzerinden ilgili tüzel kişi,
b) Türkiye’de yerleşik gerçek kişiler için, Sicile bildirilen kimlik, adres veya KEP adresi bilgileri
üzerinden ilgili gerçek kişi,
c) Türkiye’de yerleşik olmayan veri sorumluları için, Sicile bildirilen veri sorumlusu temsilcisi,
vasıtasıyla gerçekleştirilir.
Kayıt bilgilerinde değişiklikler
MADDE 13 – (1) Veri sorumluları, sicilde kayıtlı bilgilerde değişiklik olması halinde meydana gelen
değişiklikleri, değişikliğin meydana geldiği tarihten itibaren yedi gün içerisinde VERBİS üzerinden
Kuruma bildirir.
Sicil kaydının silinmesi
MADDE 14 – (1) Veri sorumlusu, sicil kaydının silinmesine ilişkin olarak VERBİS üzerinden Kuruma
başvurur.
(2) Kayıt yükümlüğünü gerektiren faaliyet sona erer ya da ortadan kalkarsa, sicil kaydı silinir. Bu
kayıtlar, istendiğinde erişilebilir olmakla birlikte üzerinde herhangi bir değişiklik yapılamayacak
şekilde tutulur.
(3) Sicil kaydının silinmesi veri sorumlusunun Sicile kayıtlı olduğu dönemdeki yükümlülüklerini
ortadan kaldırmaz.

139
DÖRDÜNCÜ BÖLÜM
Kayıt Yükümlülüğünün İstisnaları
İstisna uygulanacak haller
MADDE 15 – (1) Aşağıda belirtilen kişisel veri işleme faaliyetleri bakımından veri sorumlusunun bu
faaliyetleri Sicile kayıt etmesi ve bildirmesi yükümlülüğü yoktur:
a) Kişisel veri işlemenin suç işlenmesinin önlenmesi veya suç soruşturması için gerekli olması.
b) İlgili kişinin kendisi tarafından alenileştirilmiş kişisel verilerin işlenmesi.
c) Kişisel veri işlemenin kanunun verdiği yetkiye dayanılarak görevli ve yetkili kamu kurum ve
kuruluşları ile kamu kurumu niteliğindeki meslek kuruluşlarınca, denetleme veya düzenleme
görevlerinin yürütülmesi ile disiplin soruşturma veya kovuşturması için gerekli olması.
ç) Kişisel veri işlemenin bütçe, vergi ve mali konulara ilişkin olarak Devletin ekonomik ve mali
çıkarlarının korunması için gerekli olması.
İstisna kriterleri
MADDE 16 – (1) Kurul, aşağıdaki kriterleri göz önünde bulundurarak kayıt yükümlülüğüne istisna
getirebilir:
a) Kişisel verinin niteliği.
b) Kişisel verinin sayısı.
c) Kişisel verinin işlenme amacı.
ç) Kişisel verinin işlendiği faaliyet alanı.
d) Kişisel verinin üçüncü kişilere aktarılma durumu.
e) Kişisel veri işleme faaliyetinin kanunlardan kaynaklanması.
f) Kişisel verilerin muhafaza edilmesi süresi.
g) Veri konusu kişi grubu veya veri kategorileri.
h) Veri sorumlusunun yıllık çalışan sayısı veya yıllık mali bilanço toplamı bilgisi.
(2) Kurul, birinci fıkrada sayılan kriterler çerçevesinde belirlenen istisnaların kapsamı ile uygulama
usul ve esaslarını belirlemek amacıyla karar alma yetkisini haizdir. Kurul bu kararlarını uygun
yöntemlerle yayımlayarak kamuya duyurur.

140
BEŞİNCİ BÖLÜM
Çeşitli ve Son Hükümler
İdari yaptırım
MADDE 17 – (1) Veri sorumluları siciline kayıt ve bildirim yükümlülüğüne aykırı hareket edenler
hakkında Kanunun 18 inci maddesinin birinci fıkrasının (ç) bendinde yer alan idari para cezası
uygulanır.
(2) Veri sorumluları siciline kayıt ve bildirim yükümlülüğüne aykırı hareket edilmesi eyleminin,
kamu kurum ve kuruluşları ile kamu kurumu niteliğindeki meslek kuruluşları bünyesinde işlenmesi
hâlinde, Kurulun yapacağı bildirim üzerine, ilgili kamu kurum ve kuruluşunda görev yapan
memurlar ve diğer kamu görevlileri ile kamu kurumu niteliğindeki meslek kuruluşlarında görev
yapanlar hakkında disiplin hükümlerine göre işlem yapılır ve sonucu Kurula bildirilir.
Tereddütlerin giderilmesi
MADDE 18 – (1) Bu Yönetmeliğin uygulanması sırasında doğacak tereddütleri ve uygulamaya
ilişkin aksaklıkları gidermeye ve uygulamayı yönlendirmeye, ilke ve standartları belirlemeye ve
uygulama birliğini sağlayacak gerekli düzenlemeleri yapmaya, bu hususta gerekli her türlü bilgi ve
belgeyi istemeye, bu Yönetmelikte yer almayan konularda ilgili mevzuat hükümleri çerçevesinde
karar vermeye Kurul yetkilidir.
Yürürlük
MADDE 19 – (1) Bu Yönetmelik 1/1/2018 tarihinde yürürlüğe girer.
Yürütme
MADDE 20 – (1) Bu Yönetmelik hükümlerini Başkan yürütür.

141

EK-3: AYDINLATMA YÜKÜMLÜLÜĞÜNÜN
YERİNE GETİRİLMESİNDE
UYULACAK USUL VE ESASLAR
HAKKINDA TEBLİĞ

142
Amaç ve kapsam
MADDE 1 – (1) Bu Tebliğin amacı, 24/3/2016 tarihli ve 6698 sayılı Kişisel Verilerin Korunması
Kanununun 10 uncu maddesi uyarınca veri sorumluları veya yetkilendirdiği kişilerce yerine
getirilmesi gereken aydınlatma yükümlülüğü kapsamında uyulacak usul ve esasları belirlemektir.
Dayanak
MADDE 2 – (1) Bu Tebliğ, 6698 sayılı Kişisel Verilerin Korunması Kanununun 22 nci maddesinin
birinci fıkrasının (e) ve (g) bentlerine dayanılarak hazırlanmıştır.
Tanımlar
MADDE 3 – (1) Bu Tebliğde geçen;
a) Alıcı grubu: Veri sorumlusu tarafından kişisel verilerin aktarıldığı gerçek veya tüzel kişi kategorisini,
b) İlgili kişi: Kişisel verisi işlenen gerçek kişiyi,
c) Kanun: 24/3/2016 tarihli ve 6698 sayılı Kişisel Verilerin Korunması Kanununu,
ç) Kurul: Kişisel Verileri Koruma Kurulunu,
d) Kurum: Kişisel Verileri Koruma Kurumunu,
e) Sicil: Başkanlık tarafından tutulan Veri Sorumluları Sicilini,
f) Veri kayıt sistemi: Kişisel verilerin belirli kriterlere göre yapılandırılarak işlendiği kayıt sistemini,
g) Veri sorumlusu: Kişisel verilerin işleme amaçlarını ve vasıtalarını belirleyen, veri kayıt sisteminin
kurulmasından ve yönetilmesinden sorumlu olan gerçek veya tüzel kişiyi,
ğ) Veri sorumlusu temsilcisi: Türkiye’de yerleşik olmayan veri sorumlularını 30/12/2017 tarihli ve
30286 sayılı Resmî Gazete’de yayımlanan Veri Sorumluları Sicili Hakkında Yönetmeliğin 11 inci
maddesinin üçüncü fıkrasında belirtilen konularda asgari temsile yetkili Türkiye’de yerleşik tüzel
kişi ya da Türkiye Cumhuriyeti vatandaşı gerçek kişiyi,
ifade eder.
(2) Bu Tebliğde yer almayan tanımlar için Kanundaki tanımlar geçerli olacaktır.
Aydınlatma yükümlülüğünün kapsamı
MADDE 4 – (1) Kanunun 10 uncu maddesine göre; kişisel verilerin elde edilmesi sırasında veri
sorumluları veya yetkilendirdiği kişilerce, ilgili kişilerin bilgilendirilmesi gerekmektedir. Bu yükümlülük
yerine getirilirken veri sorumluları veya yetkilendirdiği kişilerce yapılacak bilgilendirmenin asgari
olarak aşağıdaki konuları içermesi gerekmektedir:
a) Veri sorumlusunun ve varsa temsilcisinin kimliği,

143
b) Kişisel verilerin hangi amaçla işleneceği,
c) Kişisel verilerin kimlere ve hangi amaçla aktarılabileceği,
ç) Kişisel veri toplamanın yöntemi ve hukuki sebebi,
d) İlgili kişinin Kanunun 11 inci maddesinde sayılan diğer hakları.
Usul ve esaslar
MADDE 5 – (1) Veri sorumlusu ya da yetkilendirdiği kişi tarafından sözlü, yazılı, ses kaydı, çağrı
merkezi gibi fiziksel veya elektronik ortam kullanılmak suretiyle aydınlatma yükümlülüğünün yerine
getirilmesi esnasında aşağıda sayılan usul ve esaslara uyulması gerekmektedir:
a) İlgili kişinin açık rızasına veya Kanundaki diğer işleme şartlarına bağlı olarak kişisel veri işlendiği
her durumda aydınlatma yükümlülüğü yerine getirilmelidir.
b) Kişisel veri işleme amacı değiştiğinde, veri işleme faaliyetinden önce bu amaç için aydınlatma
yükümlülüğü ayrıca yerine getirilmelidir.
c)(Mülga:RG-28/4/2019-30758)
ç) Sicile kayıt yükümlülüğünün bulunması durumunda, aydınlatma yükümlülüğü çerçevesinde
ilgili kişiye verilecek bilgiler, Sicile açıklanan bilgilerle uyumlu olmalıdır.
d) Aydınlatma yükümlülüğünün yerine getirilmesi, ilgili kişinin talebine bağlı değildir.
e) Aydınlatma yükümlülüğünün yerine getirildiğinin ispatı veri sorumlusuna aittir.
f) Kişisel veri işleme faaliyetinin açık rıza şartına dayalı olarak gerçekleştirilmesi halinde, aydınlatma
yükümlülüğü ve açık rızanın alınması işlemlerinin ayrı ayrı yerine getirilmesi gerekmektedir.
g) Aydınlatma yükümlülüğü kapsamında açıklanacak kişisel veri işleme amacının belirli, açık
ve meşru olması gerekir. Aydınlatma yükümlülüğü yerine getirilirken, genel nitelikte ve muğlak
ifadelere yer verilmemelidir. Gündeme gelmesi muhtemel başka amaçlar için kişisel verilerin
işlenebileceği kanaatini uyandıran ifadeler kullanılmamalıdır.
ğ) Aydınlatma yükümlülüğü kapsamında ilgili kişiye yapılacak bildirimin anlaşılır, açık ve sade bir
dil kullanılarak gerçekleştirilmesi gerekmektedir.
h) Kanunun 10 uncu maddesinin birinci fıkrasının (ç) bendinde yer alan “hukuki sebep” ten kasıt,
aydınlatma yükümlülüğü kapsamında kişisel verilerin Kanunun 5 ve 6 ncı maddelerinde belirtilen
işleme şartlarından hangisine dayanılarak işlendiğidir. Aydınlatma yükümlülüğünün yerine
getirilmesi esnasında hukuki sebebin açıkça belirtilmesi gerekmektedir.
ı) Aydınlatma yükümlülüğü kapsamında, kişisel verilerin aktarılma amacı ve aktarılacak alıcı
grupları belirtilmelidir.
i) Aydınlatma yükümlülüğü kapsamında kişisel verilerin, tamamen veya kısmen otomatik yollarla
ya da veri kayıt sisteminin parçası olmak kaydıyla otomatik olmayan yöntemlerden hangisiyle elde
edildiği açık bir şekilde belirtilmelidir.
j) Aydınlatma yükümlülüğü yerine getirilirken eksik, ilgili kişileri yanıltıcı ve yanlış bilgilere yer
verilmemelidir.

144
Kişisel verilerin ilgili kişiden elde edilmemesi halinde aydınlatma yükümlülüğü
MADDE 6 – (1) Kişisel verilerin ilgili kişiden elde edilmemesi halinde;
a) Kişisel verilerin elde edilmesinden itibaren makul bir süre içerisinde,
b) Kişisel verilerin ilgili kişi ile iletişim amacıyla kullanılacak olması durumunda, ilk iletişim kurulması
esnasında,
c) Kişisel verilerin aktarılacak olması halinde, en geç kişisel verilerin ilk kez aktarımının yapılacağı
esnada ilgili kişiyi aydınlatma yükümlülüğünün yerine getirilmesi gerekir.
Yürürlük
MADDE 7 – (1) Bu Tebliğ yayımı tarihinde yürürlüğe girer.
Yürütme
MADDE 8 – (1) Bu Tebliğ hükümlerini Kişisel Verileri Koruma Kurumu Başkanı yürütür.

145

EK-4: VERİ SORUMLUSUNA BAŞVURU USUL
VE ESASLARI HAKKINDA TEBLİĞ

146
Amaç ve kapsam
MADDE 1 – (1) Bu Tebliğ, veri sorumlusuna başvuru ve işlemin ayrıca bir maliyet gerektirmesi
hâlinde alınacak ücret ile ilgili usul ve esasları belirlemek üzere hazırlanmıştır.
Dayanak
MADDE 2 – (1) Bu Tebliğ, 24/3/2016 tarihli ve 6698 sayılı Kişisel Verilerin Korunması Kanununun
13 üncü maddesi ve 22 nci maddesinin birinci fıkrasının (e) ve (g) bentlerine dayanılarak
hazırlanmıştır.
Tanımlar
MADDE 3 – (1) Bu Tebliğde geçen;
a) Başvuru: Kanunun 13 üncü maddesi kapsamında yapılan başvuruyu,
b) Güvenli Elektronik İmza: Münhasıran imza sahibine bağlı olan, sadece imza sahibinin
tasarrufunda bulunan güvenli elektronik imza oluşturma aracı ile oluşturulan, nitelikli elektronik
sertifikaya dayanarak imza sahibinin kimliğinin tespitini sağlayan, imzalanmış elektronik veride
sonradan herhangi bir değişiklik yapılıp yapılmadığının tespitini sağlayan elektronik imzayı,
c) İlgili kişi: Kişisel verisi işlenen gerçek kişiyi,
ç) Kanun: 24/3/2016 tarihli ve 6698 sayılı Kişisel Verilerin Korunması Kanununu,
d) Kayıt ortamı: Tamamen veya kısmen otomatik olan ya da herhangi bir veri kayıt sisteminin
parçası olmak kaydıyla otomatik olmayan yollarla işlenen kişisel verilerin bulunduğu her türlü
ortamı,
e) Kayıtlı elektronik posta (KEP) adresi: Elektronik iletilerin, gönderimi ve teslimatı da dâhil olmak
üzere kullanımına ilişkin olarak hukuki delil sağlayan, elektronik postanın nitelikli şeklini,
f) Kurul: Kişisel Verileri Koruma Kurulunu,
g) Kurum: Kişisel Verileri Koruma Kurumunu,
ğ) Mobil imza: Mobil bir cihaz kullanılarak oluşturulan elektronik imzayı
ifade eder.
(2) Bu Tebliğde yer almayan tanımlar için Kanundaki tanımlar geçerli olacaktır.
Başvuru hakkı
MADDE 4 – (1) Kişisel verisi işlenen gerçek kişiler, veri sorumlusuna başvuru hakkına sahiptir.
(2) İlgili kişiler, başvurularını Türkçe olarak yapmak kaydıyla bu haktan yararlanabilir.

147
Başvuru usulü
MADDE 5 – (1) İlgili kişi, Kanunun 11 inci maddesinde belirtilen hakları kapsamında taleplerini,
yazılı olarak veya kayıtlı elektronik posta (KEP) adresi, güvenli elektronik imza, mobil imza ya da
ilgili kişi tarafından veri sorumlusuna daha önce bildirilen ve veri sorumlusunun sisteminde kayıtlı
bulunan elektronik posta adresini kullanmak suretiyle veya başvuru amacına yönelik geliştirilmiş
bir yazılım ya da uygulama vasıtasıyla veri sorumlusuna iletir.
(2) Başvuruda;
a) Ad, soyad ve başvuru yazılı ise imza,
b) Türkiye Cumhuriyeti vatandaşları için T.C. kimlik numarası, yabancılar için uyruğu, pasaport
numarası veya varsa kimlik numarası,
c) Tebligata esas yerleşim yeri veya iş yeri adresi,
ç) Varsa bildirime esas elektronik posta adresi, telefon ve faks numarası,
d) Talep konusu,
bulunması zorunludur.
(3) Konuya ilişkin bilgi ve belgeler başvuruya eklenir.
(4) Yazılı başvurularda, veri sorumlusuna veya temsilcisine evrakın tebliğ edildiği tarih, başvuru
tarihidir.
(5) Diğer yöntemlerle yapılan başvurularda; başvurunun veri sorumlusuna ulaştığı tarih, başvuru
tarihidir.
Başvuruya cevap
MADDE 6 – (1) Veri sorumlusu bu Tebliğ kapsamında ilgili kişi tarafından yapılacak başvuruları
etkin, hukuka ve dürüstlük kuralına uygun olarak sonuçlandırmak üzere gerekli her türlü idari ve
teknik tedbirleri almakla yükümlüdür.
(2) Veri sorumlusu, başvuruyu kabul eder veya gerekçesini açıklayarak reddeder.
(3) Veri sorumlusu, cevabını ilgili kişiye yazılı olarak veya elektronik ortamda bildirir.
(4) Cevap yazısının;
a) Veri sorumlusu veya temsilcisine ait bilgileri,
b) Başvuru sahibinin; adı ve soyadını, Türkiye Cumhuriyeti vatandaşları için T.C. kimlik numarasını,
yabancılar için uyruğunu, pasaport numarasını veya varsa kimlik numarasını, tebligata esas
yerleşim yeri veya iş yeri adresini, varsa bildirime esas elektronik posta adresini, telefon ve faks
numarasını,
c) Talep konusunu,
ç) Veri sorumlusunun başvuruya ilişkin açıklamalarını,
içermesi zorunludur.

148
(5) Veri sorumlusu başvuruda yer alan talepleri, talebin niteliğine göre en kısa sürede ve en geç otuz
gün içinde ücretsiz olarak sonuçlandırır. Ancak, işlemin ayrıca bir maliyet gerektirmesi hâlinde, 7
nci maddede belirtilen ücret alınabilir. Başvurunun, veri sorumlusunun hatasından kaynaklanması
hâlinde alınan ücret ilgiliye iade edilir.
(6) İlgili kişinin talebinin kabul edilmesi hâlinde, veri sorumlusunca talebin gereği en kısa sürede
yerine getirilir ve ilgili kişiye bilgi verilir.
Ücret
MADDE 7 – (1) İlgili kişinin başvurusuna yazılı olarak cevap verilecekse, on sayfaya kadar ücret
alınmaz. On sayfanın üzerindeki her sayfa için 1 Türk Lirası işlem ücreti alınabilir.
(2) Başvuruya cevabın CD, flash bellek gibi bir kayıt ortamında verilmesi halinde veri sorumlusu
tarafından talep edilebilecek ücret kayıt ortamının maliyetini geçemez.
Yürürlük
MADDE 8 – (1) Bu Tebliğ yayımı tarihinde yürürlüğe girer.
Yürütme
MADDE 9 – (1) Bu Tebliğ hükümlerini Kişisel Verileri Koruma Kurumu Başkanı yürütür.

