Suomeksi

Etusivu

Lainsäädäntö

Oikeuskäytäntö

Viranomaiset

Valtiosopimukset

På svenska

Hallituksen esitykset

In English

Julkaisut

Hae aineistosta
Hae ›

Hakusana...

Haussa katkaisumerkki *, esim. opintotu* ja takaisinpe*. Laveampi haku tai-sanalla, esim. avopuol* tai aviopuol*. Kokeile myös
tarkennettua hakua ja asiasanastoa. Katso ohjeet.
Finlex › Lainsäädäntö › Ajantasainen lainsäädäntö › Vuosi 2014 › 7.11.2014/917

7.11.2014/917
Dokumentin versiot
Viitetiedot
På svenska

Laki sähköisen viestinnän palveluista

Ajantasainen lainsäädäntö
Säädöksiä seurattu SDK 511/2021
saakka (julkaistu 17.6.2021).
Päivitetyt säädöstekstit, joissa lakiin tai
asetukseen tehdyt muutokset sisältyvät
säädöstekstiin.

Katso tekijänoikeudellinen huomautus käyttöehdoissa.

Eduskunnan päätöksen mukaisesti säädetään:

I OSA
YLEISET SÄÄNNÖKSET

Aineistoon liittyvä muu materiaali
› Vanhentuneet ajantasaiset
› Vakiintuneet säädösnimikkeet
› Ruotsinkieliset säädökset
› Säädökset alkuperäisinä
› Säädösmuutosten hakemisto

1 luku
Lain tavoitteet ja määritelmät
1§
Lain tavoitteet
Lain tavoitteena on edistää sähköisen viestinnän palvelujen tarjontaa ja käyttöä sekä varmistaa, että
viestintäverkkoja ja viestintäpalveluja on kohtuullisin ehdoin jokaisen saatavilla koko maassa. Lain
tavoitteena on lisäksi turvata radiotaajuuksien tehokas ja häiriötön käyttö sekä edistää kilpailua ja
varmistaa, että viestintäverkot ja -palvelut ovat teknisesti kehittyneitä, laadultaan hyviä,
toimintavarmoja ja turvallisia sekä hinnaltaan edullisia. Lain tavoitteena on myös turvata sähköisen
viestinnän luottamuksellisuuden ja yksityisyyden suojan toteutuminen.

2 § (30.12.2020/1207)
Eräiden säännösten soveltaminen
Mitä 136–145 ja 247 §:ssä säädetään, sovelletaan mainituissa säännöksissä tarkoitettuihin
toiminnan harjoittajiin, jos:
1) toiminnan harjoittajan toimipaikka on Suomessa tai muuten Suomen oikeudenkäytön piirissä;
2) toiminnan harjoittajalla ei ole toimipaikkaa Euroopan unionin jäsenvaltioiden alueella, mutta
palveluun sisältyvässä viestinnän välittämisessä käytettävät toiminnan harjoittajan keskeiset laitteet
ovat Suomessa taikka niitä ylläpidetään Suomessa; tai
3) toiminnan harjoittajalla ei ole toimipaikkaa Euroopan unionin jäsenvaltioiden alueella, mutta
palvelun käyttäjä on Suomessa ja tarjottavan palvelun sisällön tai sen markkinoinnin perusteella on
ilmeistä, että palvelu on suunnattu Suomeen.
Jäljempänä 247 a §:ssä tarkoitetun verkossa toimivan markkinapaikan, hakukonepalvelun ja
pilvipalvelun tarjoajan katsotaan kuuluvan sen jäsenvaltion lainkäyttövallan piiriin, jossa sen
tosiasiallinen toimipaikka sijaitsee. Mainitussa pykälässä tarkoitetun toimijan, joka ei ole
sijoittautunut Euroopan unioniin, on nimettävä edustaja Euroopan unionin aluetta varten. Edustajan
on oltava sijoittautunut johonkin niistä jäsenvaltioista, joissa palveluja tarjotaan. Toimijan katsotaan
kuuluvan sen jäsenvaltion lainkäyttövallan piiriin, johon edustaja on sijoittautunut.
Tällä pykälällä ei rajoiteta Suomen lain kansainvälisyksityisoikeudellisten säännösten soveltamista.

3§
Määritelmät
Tässä laissa tarkoitetaan:
1) audiovisuaalisella ohjelmalla elokuvaa, televisio-ohjelmaa, videoklippiä, tapahtuman välittämistä
yleisölle sekä muuta vastaavaa pääasiassa liikkuvista kuvista ja niihin liitetystä äänestä
muodostuvaa kokonaisuutta; (30.12.2020/1207)
2) audiovisuaalisella sisältöpalvelulla palvelua tai siitä erotettavissa olevaa osaa, jonka pääasiallinen
tarkoitus on tarjota yleisölle televisiolähetyksiä tai tilausohjelmapalveluja elinkeinotoiminnassa ja
joista audiovisuaalisen sisältöpalvelun tarjoaja on toimituksellisessa vastuussa; (30.12.2020/1207)
2 a) haitallisella häiriöllä häiriötä, joka vaarantaa radionavigoinnin tai turvallisuusradioviestinnän
toiminnan tai joka muutoin vakavasti heikentää sellaista radioviestintää tai radiomääritystä, joka
toimii sovellettavien säännösten mukaisesti, tai estää tai toistuvasti keskeyttää tällaisen toiminnan;
(17.6.2016/456)
2 b) erittäin suuren kapasiteetin verkolla viestintäverkkoa, joka koostuu kokonaan
valokuituelementeistä tai joka pystyy tarjoamaan vastaavan verkon suorituskyvyn tavanomaisissa
ruuhka-aikaolosuhteissa; Euroopan sähköisen viestinnän sääntelyviranomaisten yhteistyöelin antaa
suuntaviivat vaatimuksista, jotka verkon on täytettävä, jotta sitä pidetään erittäin suuren
kapasiteetin verkkona; (30.12.2020/1207)
3) internetyhteyspalvelulla viestintäpalvelua, jonka avulla voidaan muodostaa yhteys internetiin
siellä tarjolla olevien palvelujen käyttämiseksi;
4) joukkoviestintäverkolla viestintäverkkoa, jota käytetään pääasiassa televisio- ja radioohjelmistojen tai muun kaikille vastaanottajille samanlaisena välitettävän aineiston siirtämiseen tai
lähettämiseen;
5) kaapelikanavalla yleisen viestintäverkon rakentamisessa käytettävää suojarakennelmaa, joka on
tarkoitettu tietoyhteyskaapelien sijoituspaikaksi;
6) kiinteällä asennuksella viestintäverkkolaitteiden yhdistelmää, joka on asennettu pysyvään
käyttöön ennalta määriteltyyn paikkaan;
7) käyttäjällä luonnollista henkilöä, joka palvelun tilaajana tai muuten käyttää viestintäpalvelua tai
lisäarvopalvelua;
7 a) käyttäjän tuottamalla videolla pääasiassa liikkuvista kuvista ja niihin liitetystä äänestä
muodostuvaa kokonaisuutta, joka on käyttäjän luoma ja jonka käyttäjä tai joku muu lataa
videonjakoalustalle; (30.12.2020/1207)
8) liitännäispalvelulla ehdollisen käyttöoikeuden järjestelmää, sähköistä ohjelmaopasta,
numeronmuunnosjärjestelmää, tunnistamis-, paikantamis- ja tilatietopalvelua sekä muuta vastaavaa
viestintäverkkoon tai viestintäpalveluun liittyvää palvelua, joka mahdollistaa viestintäverkon tai
viestintäpalvelun tarjoamisen taikka tukee palvelun tarjoamista niiden kautta;
9) liitännäistoiminnolla liitännäispalvelua sekä rakennusta, rakennuksen sisääntuloa ja kaapelointia,
kaapelikanavaa, mastoa sekä muuta vastaavaa viestintäverkkoon tai viestintäpalveluun liittyvää
fyysistä rakennetta, toimintoa ja elementtiä, joka mahdollistaa viestintäverkon tai viestintäpalvelun
tarjoamisen taikka tukee palvelun tarjoamista niiden kautta;
10) lisäarvopalvelulla palvelua, joka perustuu välitystietojen tai sijaintitietojen käsittelyyn muuta
tarkoitusta kuin viestin välittämistä varten;
10 a) loppukäyttäjällä viestintäpalvelua tai lisäarvopalvelua käyttävää tai käyttöönsä pyytävää
luonnollista henkilöä tai oikeushenkilöä, joka ei tarjoa käyttöön yleisiä sähköisiä viestintäverkkoja
eikä yleisesti saatavilla olevia sähköisiä viestintäpalveluja; (30.12.2020/1207)
11) maanpäällisellä joukkoviestintäverkolla joukkoviestintäverkkoa, joka on toteutettu vapaasti
etenevien radioaaltojen välityksellä;
11 a) mikroyrityksellä mikroyritysten sekä pienten ja keskisuurten yritysten määritelmästä
annetussa komission suosituksessa (2003/361/EY) tarkoitettua mikroyritystä ja pienellä yrityksellä
mainitussa komission suosituksessa tarkoitettua pientä yritystä; (30.12.2020/1207)
11 b) numeroista riippumattomalla henkilöiden välisellä viestintäpalvelulla henkilöiden välisen
viestinnän palvelua, joka ei yhdisty kansallisessa tai kansainvälisessä numerointisuunnitelmassa
olevan numeron tai olevien numeroiden avulla; (30.12.2020/1207)
12) ohjelmistolla audiovisuaalisten ohjelmien tai radio-ohjelmien muodostamaa ennalta valikoitua
kokonaisuutta;
12 a) pienalueen langattomalla liityntäpisteellä laajakaistaiset mobiiliyhteydet tai langattoman
lähiverkon yhteydet mahdollistavaa langattoman lähiverkon laitetta tai matkaviestinverkon lyhyellä
kantamalla toimivaa laitetta; (30.12.2020/1207)
13) radioamatööriviestinnällä radioviestintää, jota riittävän pätevyyden osoittaneet henkilöt
radioamatööriasemaa käyttäen taloudellista etua tavoittelematta harjoittavat keskenään
kouluttautumis-, yhteydenpito- tai radioteknisessä kokeilutarkoituksessa;
14) radiolaitteella laitetta ja sen olennaista osaa, joka on tarkoitettu radiotaajuisten
sähkömagneettisten aaltojen lähettämiseen (radiolähetin) tai vastaanottamiseen (radiovastaanotin)
radioviestintää tai muuta tarkoitusta varten;
14 a) radiorajapinnalla radiotaajuuksien säännellyn käytön tarkkaa määrittelyä; (17.6.2016/456)
15) radiotaajuudella vapaasti etenevän sähkömagneettisen aallon taajuutta, joka on pienempi kuin
3 000 gigahertsiä;
16) radiotoiminnalla radio-ohjelmista koostuvien ohjelmistojen samanaikaista lähettämistä yleisölle
tietyn ohjelma-aikataulun mukaisesti;
17) radioviestinnällä viestintää radioaaltojen avulla ja radiomäärityksellä esineen sijainnin, nopeuden
tai muun luonteenomaisen piirteen määrittämistä radiomäärityksellä taikka näihin parametreihin
liittyvien tietojen hankkimista radioaaltojen etenemisominaisuuksien avulla; (17.6.2016/456)
18) sijaintitiedolla viestintäverkosta tai päätelaitteesta saatavaa tietoa, joka ilmaisee liittymän tai
päätelaitteen maantieteellisen sijainnin ja jota käytetään muuhun kuin viestin välittämiseen;
19) sijoittautumisvaltiolla valtiota, jossa tietoyhteiskunnan palvelun tarjoaja tosiasiallisesti harjoittaa
taloudellista toimintaa pysyvässä sijoittautumispaikassa;
20) sponsoroinnilla audiovisuaalisen sisältöpalvelun, audiovisuaalisen ohjelman, radio-ohjelman ja
radiotoiminnan rahoitusta sekä muuta taloudellista tukea, jonka tarkoituksena on tuen antajan
hyödykkeiden myynnin tai tuen antajan tunnettuuden edistäminen, ja jonka antaja ei harjoita
ohjelmien tai radio-ohjelmien tuotantoa eikä sisältöpalvelujen tarjontaa tai radiotoimintaa;
21) suojatulla nimellä ja suojatulla merkillä kauppa-, tavaramerkki-, yhdistys-, säätiö- tai
puoluerekisteriin merkittyä nimeä ja merkkiä sekä toiminimilaissa (128/1979) tai tavaramerkkilaissa
(544/2019) tarkoitettua vakiintunutta nimeä, toissijaista tunnusta ja tavaramerkkiä sekä
julkisyhteisön, valtion liikelaitoksen, itsenäisen julkisoikeudellisen laitoksen, julkisoikeudellisen
yhdistyksen ja vieraan valtion edustuston ja sen toimielimen nimeä; (4.6.2021/485)
L:lla 485/2021 muutettu 21 kohta tulee voimaan 1.7.2021. Aiempi sanamuoto kuuluu:
21) suojatulla nimellä ja suojatulla merkillä kauppa-, tavaramerkki-, yhdistys-, säätiö- tai
puoluerekisteriin merkittyä nimeä ja merkkiä taikka toiminimilaissa (128/1979) tai
tavaramerkkilaissa (7/1964) tarkoitettua vakiintunutta nimeä, toissijaista tunnusta tai tavaramerkkiä
sekä julkisyhteisön, valtion liikelaitoksen, itsenäisen julkisoikeudellisen laitoksen, julkisoikeudellisen
yhdistyksen ja vieraan valtion edustuston ja sen toimielimen nimeä;
22) sähköisellä viestillä tietoa, jota välitetään tai jaetaan sähköisesti;
23) telelaitteella radiolaitetta, telepäätelaitetta ja viestintäverkkolaitetta;
24) teleostoslähetyksellä osto- tai myyntitarjouksia sisältävää televisiolähetystä;
25) telepäätelaitteella laitetta, joka viestien lähettämiseksi, käsittelemiseksi tai vastaanottamiseksi
on tarkoitettu johtimella, radioteitse, optisesti tai muulla sähkömagneettisella tavalla liitettäväksi
joko suoraan yleisen viestintäverkon liittymään taikka toimimaan yleisen viestintäverkon
yhteydessä kytkettynä suoraan tai epäsuorasti yleisen viestintäverkon liittymään;
26) televisiotoiminnalla audiovisuaalisista ohjelmista koostuvien ohjelmistojen alkuperäistä ja
samanaikaista lähettämistä yleisölle tietyn ohjelma-aikataulun mukaisesti;
27) teleyrityksellä sitä, joka tarjoaa verkkopalvelua tai viestintäpalvelua ennalta rajaamattomalle
käyttäjäpiirille eli harjoittaa yleistä teletoimintaa;
27 a) tietojen antamisella pysyvällä tavalla tietojen antamista henkilökohtaisesti kirjallisesti tai
sähköisesti siten, että vastaanottaja voi tallentaa ja toisintaa ne muuttumattomina;
(30.12.2020/1207)
28) tietoturvalla hallinnollisia ja teknisiä toimia, joilla varmistetaan se, että tiedot ovat vain niiden
käyttöön oikeutettujen saatavilla, että tietoja eivät voi muuttaa muut kuin siihen oikeutetut sekä
että tiedot ja tietojärjestelmät ovat niiden käyttöön oikeutettujen hyödynnettävissä;
29) tietoyhteiskunnan palvelulla sähköisenä etäpalveluna vastaanottajan henkilökohtaisesta
pyynnöstä tavallisesti korvausta vastaan toimitettavaa palvelua;
30) tilaajalla oikeushenkilöä ja luonnollista henkilöä, joka on muuta kuin teletoimintaa varten tehnyt
sopimuksen viestintäpalvelun tai lisäarvopalvelun toimittamisesta;
31) tilaajayhteydellä kiinteän viestintäverkon osaa, joka on tilaajan liittymän ja viestinnän
ohjaamisen mahdollistavan laitteen välillä;
32) tilausohjelmapalvelulla palvelua, jossa audiovisuaalisia ohjelmia pidetään käyttäjien saatavilla
ohjelmista tehdyn ohjelmaluettelon pohjalta;
32 a) tukkumarkkinoilla toimivalla yrityksellä yritystä, joka ei itse eikä mikään samaan kirjanpitolain
(1336/1997) 6 §:ssä tarkoitettuun konserniin kuuluva yritys eikä mikään yritys, johon samalla
lopullisella omistajalla on kirjanpitolain 5 §:n mukainen määräysvalta harjoita tai suunnittele
harjoittavansa toimintaa millään vähittäismarkkinoilla. Yritys ei saa myöskään olla sidottu toimimaan
yksinoikeussopimuksella tai muulla yksinoikeutta tosiasiallisesti tarkoitettavalla sopimuksella toisen
yrityksen kanssa, joka toimii vähittäismarkkinoilla; (30.12.2020/1207)
33) turvallisuusradioviestinnällä radioviestintää, jota harjoitetaan ihmishengen tai omaisuuden
turvaamiseksi ja pelastamiseksi;
34) verkkopalvelulla palvelua, jossa teleyritys (verkkoyritys) tarjoaa omistamaansa tai muulla
perusteella hallussaan olevaa viestintäverkkoa käytettäväksi viestien siirtoon tai jakeluun;
35) verkkotunnuksella kirjaimista, numeroista tai muista merkeistä taikka niiden yhdistelmistä
muodostuvaa internet-verkossa käytettävää fi-maatunnuksen ja ax-maakuntatunnuksen alaista
nimimuotoista osoitetietoa;
36) viestinnän välittäjällä teleyritystä, yhteisötilaajaa ja sellaista muuta tahoa, joka välittää sähköistä
viestintää muutoin kuin henkilökohtaisiin tai niihin verrattaviin tavanomaisiin yksityisiin tarkoituksiin;
36 a) videonjakoalustapalvelulla elinkeinotoiminnassa tarjottavaa palvelua tai palvelun erotettavissa
olevaa osaa, jonka pääasiallisena tarkoituksena on tarjota yleisölle sellaisia ohjelmia tai käyttäjien
tuottamia videoita, joista videonjakoalustapalvelun tarjoaja ei ole toimituksellisessa vastuussa, ja
joiden sisällön esittämisen, asiasanoituksen, järjestämisen ja muun organisoinnin videonjakoalustan
tarjoaja määrittää automaattisilla keinoilla, algoritmeilla tai muilla keinoilla; (30.12.2020/1207)
36 b) videonjakoalustan tarjoajalla luonnollista henkilöä tai oikeushenkilöä, joka tarjoaa
videonjakoalustapalvelua; (30.12.2020/1207)
37) viestintäpalvelulla palvelua, joka muodostuu kokonaan tai pääosin viestien siirtämisestä
viestintäverkossa sekä siirto- ja lähetyspalvelua joukkoviestintäverkossa ja henkilöiden välisen
viestinnän palvelua; (30.12.2020/1207)
38) viestintäverkkolaitteella laitetta, joka on tarkoitettu käytettäväksi viestien siirtoon tai
ohjaamiseen viestintäverkossa;
39) viestintäverkolla toisiinsa liitetyistä johtimista sekä laitteista muodostuvaa järjestelmää, joka on
tarkoitettu viestien siirtoon tai jakeluun johtimella, radioaalloilla, optisesti tai muulla
sähkömagneettisella tavalla;
39 a) viranomaisverkolla valtion johtamiseen ja turvallisuuteen, maanpuolustukseen, yleiseen
järjestykseen ja turvallisuuteen, rajaturvallisuuteen, pelastustoimintaan, meripelastustoimintaan,
hätäkeskustoimintaan, maahanmuuttoon, sosiaali- ja terveydenhuollon päivystystoimintaan,
raideliikenneturvallisuuteen tai väestönsuojeluun liittyvien tehtävien vuoksi rakennettua
viestintäverkkoa; (18.1.2019/52)
39 b) viranomaisviestintään liittyvällä verkkopalvelulla palvelua, jossa teleyritys (verkkoyritys)
tarjoaa omistamaansa tai muulla perusteella hallussaan olevaa viestintäverkkoa käytettäväksi
viranomaisviestintään liittyvän viestintäpalvelun tuottamiseen 250 §:ssä tarkoitetuille käyttäjille;
(18.1.2019/52)
39 c) viranomaisviestintään liittyvän viestintäpalvelun tarjoajalla julkisen hallinnon
turvallisuusverkkotoiminnasta annetun lain (10/2015) 8 §:n 2 momentissa nimettyä viranomaisten
aikakriittisen laajakaistaisen matkaviestinnän tieto- ja viestintäteknisen palvelun tarjoajaa;
(18.1.2019/52)
40) välitystiedolla oikeus- tai luonnolliseen henkilöön yhdistettävissä olevaa tietoa, jota käsitellään
viestin välittämiseksi sekä tietoa radioaseman tunnisteesta ja radiolähettimen käyttäjästä sekä tietoa
radiolähetyksen alkamisajankohdasta, kestosta ja lähetyspaikasta; (17.6.2016/456)
40 kohta on L:lla 456/2016 väliaikaisesti muutetussa muodossaan voimassa 20.6.2016–
21.6.2024. Aiempi sanamuoto kuuluu:
40) välitystiedolla oikeus- tai luonnolliseen henkilöön yhdistettävissä olevaa tietoa, jota käsitellään
viestin välittämiseksi sekä tietoa radioaseman tunnisteesta, radiolähettimen lajista tai käyttäjästä ja
tietoa radiolähetyksen alkamisajankohdasta, kestosta tai lähetyspaikasta;
41) yhteisötilaajalla viestintäpalvelun tai lisäarvopalvelun tilaajana olevaa yritystä ja yhteisöä, joka
käsittelee viestintäverkossaan käyttäjien viestejä, välitystietoja tai sijaintitietoja;
42) yleisellä puhelinpalvelulla viestintäpalvelua, jonka avulla voidaan soittaa ja vastaanottaa
kotimaan- ja ulkomaanpuheluja kansallisessa tai kansainvälisessä numerointisuunnitelmassa olevan
numeron avulla;
43) yleisellä viestintäverkolla viestintäverkkoa, jota käytetään viestintäpalvelujen tarjontaan ennalta
rajaamattomalle käyttäjäpiirille.
43 a) yhdenmukaistetuilla radiotaajuuksilla toimivalla matkaviestinverkolla sellaista
matkaviestinverkkoa, joka toimii taajuusalueella, jonka saatavuutta ja tehokasta käyttöä koskevat
yhdenmukaistetut ehdot on vahvistettu teknisellä täytäntöönpanotoimenpiteellä Euroopan yhteisön
radiotaajuuspolitiikan sääntelyjärjestelmästä annetun Euroopan parlamentin ja neuvoston päätöksen
N:o 676/2002/EY (radiotaajuuspäätös), jäljempänä radiotaajuuspäätös 4 artiklan mukaisesti.
(30.12.2020/1207)
TavaramerkkiL 7/1964 on kumottu TavaramerkkiL:lla 544/2019.

II OSA
ILMOITUKSENVARAINEN TOIMINTA JA TOIMILUVAT
2 luku
Ilmoituksenvarainen toiminta
4 § (30.12.2020/1207)
Toiminnan harjoittamista koskevat ilmoitusvelvollisuudet
Toiminnan harjoittajan on ennen toiminnan aloittamista tehtävä sähköisesti ilmoitus Liikenne- ja
viestintävirastolle:
1) yleisestä teletoiminnasta (teletoimintailmoitus);
2) muusta kuin toimiluvanvaraisesta televisiotoiminnasta, jos palvelun tarjoaja on sijoittautunut
Suomeen (ohjelmistotoimintailmoitus);
3) tilausohjelmapalvelun tarjoamisesta, jos palvelun tarjoaja on sijoittautunut Suomeen
(tilausohjelmapalveluilmoitus);
4) jos toiminnan harjoittaja tarjoaa maanpäällisessä digitaalisessa joukkoviestintäverkossa lineaarista
maksutelevisiopalvelua käyttäen suojauksen purkujärjestelmää (maksutelevisiopalveluilmoitus);
5) videonjakoalustapalvelun tarjoamisesta, jos palvelun tarjoaja on sijoittautunut Suomeen
(videonjakoalustapalveluilmoitus).
Edellä 1 momentissa tarkoitettua ilmoitusta ei kuitenkaan tarvitse tehdä toiminnasta, joka on
lyhytaikaista tai muuten merkitykseltään vähäistä tai jos toiminta koskee numeroista riippumatonta
henkilöiden välisen viestintäpalvelun tarjoamista.
Edellä 1 momentissa tarkoitetussa ilmoituksessa on annettava kaikki valvonnan kannalta tarpeelliset
yrityksen tai yhteisön yksilöinti- ja yhteystiedot sekä kuvaus harjoitettavasta toiminnasta. Liikenneja viestintävirasto voi antaa tarkempia määräyksiä annettavista tiedoista sekä ilmoituksen muodosta
ja toimittamisesta.
Ilmoituksessa annettuihin tietoihin vaikuttavista toiminnan muutoksista ja toiminnan lopettamisesta
on viipymättä ilmoitettava Liikenne- ja viestintävirastolle.
Jos teleyritys tai maksutelevisiopalvelun tarjoaja ei ennakoimattoman syyn vuoksi voi enää tarjota
tilaajalle sopimuksen mukaista viestintäpalvelua tai muuta palvelua eikä noudattaa palvelun
irtisanomisessa sopimusehtojen mukaista menettelyä, yrityksen on viipymättä tai viimeistään kaksi
viikkoa ennen palvelun lakkaamista ilmoitettava tilaajalle ja Liikenne- ja viestintävirastolle palvelun
lakkaamisesta. Teleyrityksen on samalla ilmoitettava tilaajan käytettävissä olevista keinoista turvata
viestiensä säilyminen.
Jos 5 momentissa tarkoitettu viestintäpalvelun lakkaaminen johtuu verkkopalvelun katkaisemisesta,
on verkkoyrityksen, jonka viestintäverkossa palveluyritys toimii, ilmoitettava asiasta
viestintäpalvelua tarjoavalle teleyritykselle ja Liikenne- ja viestintävirastolle viimeistään neljä viikkoa
ennen verkkopalvelun katkaisemista.

4 a § (30.12.2020/1207)
Audiovisuaalisten sisältöpalvelun tarjoajien tiedonantovelvollisuus
Audiovisuaalisen sisältöpalvelun tarjoajan on pidettävä ainakin seuraavat tiedot palvelun
vastaanottajien saatavilla helposti, välittömästi ja jatkuvasti:
1) palveluntarjoajan nimi, maantieteellinen osoite sijoittautumisvaltiossa, sähköpostiosoite tai
verkko-osoite sekä sellaiset muut yhteystiedot, joiden avulla palveluntarjoajaan voidaan saada
yhteys nopeasti, suoraan ja tehokkaasti;
2) tieto jäsenvaltiosta, jonka lainkäyttövaltaan palveluntarjoaja kuuluu sekä tieto keskeisistä
sääntelyviranomaisista;
3) tiedot palveluntarjoajan omistusrakenteesta.

5 § (23.11.2018/1003)
Ilmoitusluettelo
Liikenne- ja viestintävirasto pitää julkista luetteloa 4 §:ssä tarkoitetuista ilmoituksista.
Liikenne- ja viestintäviraston on annettava vahvistus ilmoituksen vastaanottamisesta viikon
kuluessa. Vahvistuksessa on kerrottava ne tähän lakiin perustuvat oikeudet ja velvollisuudet, jotka
koskevat ilmoitettua toimintaa Suomessa.
Liikenne- ja viestintävirasto välittää vastaanottamansa teletoimintailmoitukset Euroopan sähköisen
viestinnän sääntelyviranomaisten yhteistyöelimelle. (30.12.2020/1207)

3 luku
Verkkotoimilupa
6 § (18.1.2019/52)
Verkkotoimilupaa edellyttävä toiminta
Radiotaajuuksia edellyttävän verkkopalvelun tarjoaminen digitaalisessa maanpäällisessä
joukkoviestintäverkossa tai matkaviestinverkossa, jossa harjoitetaan yleistä teletoimintaa, edellyttää
verkkotoimilupaa. Matkaviestinverkon verkkotoimiluvan haltija voi toimilupansa nojalla tarjota myös
29 a luvussa säädetyin edellytyksin viranomaisviestintään liittyvää verkkopalvelua tai kansallista
verkkovierailua viranomaisviestintää varten.
Useamman kuin yhden kunnan alueella viranomaisverkkona toimivan, radiotaajuuksia edellyttävän
matkaviestinverkon tarjoaminen viestinnän siirtoon edellyttää myös toimilupaa.
Edellä 1 momentissa säädetystä poiketen verkkopalvelun tarjoamiseen digitaalisessa
maanpäällisessä joukkoviestintäverkossa ei tarvita toimilupaa, jos:
1) toiminta kestää enintään kuukauden ja toiminnassa käytettävän televisiolähettimen säteilyteho
on enintään 50 wattia; tai
2) käytettävän televisiolähettimen säteilyteho, ottaen huomioon sen käyttöpaikka, on niin pieni,
että toiminta kohdistuu vain rajatulle alueelle.
Poiketen siitä, mitä 1 momentissa säädetään, vähäisen paikallisen verkkopalvelun tarjoaminen
sellaisessa rajatulla alueella toimivassa matkaviestinverkossa, jossa harjoitetaan yleistä
teletoimintaa, ei edellytä verkkotoimilupaa, jos verkkopalvelua tarjotaan 95 §:n 1 momentin nojalla
annetussa valtioneuvoston asetuksessa tällaiseen käyttöön osoitetulla taajuusalueella.
(30.12.2020/1207)

7 § (23.11.2018/1003)
Verkkotoimiluvan julistaminen haettavaksi
Kun toimilupaa edellyttävään teletoimintaan vapautuu teknisesti ja taajuuksien tehokkaan käytön
kannalta tarkoituksenmukaisia taajuuksia, valtioneuvoston on julistettava toimilupa haettavaksi 95
§:n 3 momentin 1 kohdan nojalla annetulla asetuksella vahvistetun taajuussuunnitelman mukaisesti.
Liikenne- ja viestintäviraston myöntämää verkkotoimilupaa ei kuitenkaan julisteta haettavaksi.

7 a § (30.12.2020/1207)
Vertaisarviointimenettely
Liikenne- ja viestintäministeriön on ilmoitettava Euroopan komission radiotaajuuspolitiikkaa
käsittelevälle ryhmälle tarkoituksesta myöntää 8 §:ssä tarkoitetussa menettelyssä verkkotoimilupa
yhdenmukaistetuilla radiotaajuuksilla toimivalle matkaviestinverkolle. Ilmoitus on tehtävä ennen
verkkotoimiluvan julistamista haettavaksi. Liikenne- ja viestintäministeriön on samalla ilmoitettava,
pyytääkö se ryhmää järjestämään vertaisarviointimenettelyn.
Jos vertaisarviointimenettely järjestetään liikenne- ja viestintäministeriön pyynnöstä tai
poikkeuksellisesti radiotaajuuspolitiikkaa käsittelevän ryhmän aloitteesta, liikenne- ja
viestintäministeriön tulee perustella, kuinka 1 momentissa tarkoitettu verkkotoimiluvan
myöntäminen edistäisi Euroopan unionin yleisiä ja taajuuspoliittisia tavoitteita. Liikenne- ja
viestintäministeriö voi pyytää radiotaajuuspolitikkaa käsittelevältä ryhmältä lausunnon antamastaan
selvityksestä.

8§
Verkkotoimiluvan myöntäminen
Valtioneuvosto myöntää verkkotoimiluvat 6 §:n 1 momentissa tarkoitettuun teletoimintaan ja 6 §:n 2
momentissa tarkoitettuun viranomaisverkkotoimintaan vastikkeetta siten kuin 10 §:ssä säädetään.
Jos matkaviestinverkossa harjoitettavaan yleiseen teletoimintaan osoitetaan uusia, teknisesti ja
taajuuksien tehokkaan käytön kannalta tarkoituksenmukaisia taajuuksia, valtioneuvosto voi tehdä
päätöksen verkkotoimiluvan myöntämisestä 11 §:ssä säädetyssä huutokauppamenettelyssä.
Valtioneuvosto voi tehdä yhteistyötä Euroopan unionin jäsenvaltioiden ja Euroopan komission
radiotaajuuspolitiikkaa käsittelevän ryhmän kanssa valmistellessaan verkkotoimiluvan myöntämistä.
(30.12.2020/1207)

9 § (23.11.2018/1003)
Verkkotoimiluvan myöntäminen lyhytaikaiseen toimintaan
Verkkotoimiluvan myöntää Liikenne- ja viestintävirasto, jos lupa koskee digitaalista
televisiotoimintaa, joka kestää enintään kolme kuukautta ja jossa käytettävän lähettimen säteilyteho
on enintään kaksi kilowattia.
Liikenne- ja viestintäviraston on myönnettävä verkkotoimilupa 1 momentissa tarkoitettuun
toimintaan, jos toimintaan on osoitettavissa radiotaajuudet eikä ole perusteltua syytä epäillä hakijan
rikkovan tämän lain säännöksiä.
Liikenne- ja viestintävirasto voi myöntää samalle toiminnan harjoittajalle uuden verkkotoimiluvan 1
momentissa tarkoitettuun toimintaan osittainkaan päällekkäiselle peittoalueelle aikaisintaan kahden
kuukauden kuluttua edellisen toimiluvan voimassaoloajan päättymisestä.

10 §
Verkkotoimiluvan myöntäminen vertailevalla menettelyllä
Verkkotoimilupa on myönnettävä, jos:
1) hakijalla on riittävät taloudelliset voimavarat huolehtia verkkoyrityksen velvollisuuksista;
2) toimilupaviranomaisella ei ole perusteltua syytä epäillä hakijan rikkovan tämän lain säännöksiä; ja
3) toimilupaviranomaisella ei ole erityisen painavia perusteita epäillä toimiluvan myöntämisen
vaarantavan ilmeisesti kansallista turvallisuutta.
Verkkotoimilupa, joka koskee verkkopalvelun tarjontaa viranomaisverkossa, on myönnettävä, jos
hakijalla on 1 momentissa tarkoitettujen edellytysten lisäksi toiminnan erityisluonteen edellyttämä
kyky ja ammattitaito.
Jos 1 momentissa tarkoitettua toimilupaa ei voida radiotaajuuksien niukkuuden vuoksi myöntää
kaikille hakijoille, se on myönnettävä niille hakijoille, joiden toiminta parhaiten edistää 1 §:ssä
säädettyjä tavoitteita.
Toimilupahakemuksessa on annettava kaikki ne toimilupaviranomaisen pyytämät tiedot, jotka ovat
tarpeen arvioitaessa 1 momentissa tarkoitettuja toimiluvan myöntämisen edellytyksiä.
Toimilupaa koskeva valtioneuvoston päätös on tehtävä kuuden viikon kuluessa hakuajan
päättymisestä. Valtioneuvosto voi pidentää kuuden viikon määräaikaa enintään kahdeksalla
kuukaudella, jos se on hakumenettelyn tasapuolisuuden, kohtuullisuuden, selkeyden tai
avoimuuden varmistamiseksi, hakemusten täydentämiseksi taikka muusta erityisestä syystä
tarpeen. Määräajan pidentämisestä on ilmoitettava julkisesti.

11 § (30.12.2020/1207)
Verkkotoimiluvan myöntäminen huutokaupalla
Valtioneuvoston on myönnettävä 8 §:n 2 momentissa tarkoitettu toimilupa yritykselle tai yhteisölle,
joka on tehnyt huutokaupassa voittavan tarjouksen taajuuskaistasta tai taajuuskaistaparista, jollei
ole erityisen painavia perusteita epäillä toimiluvan myöntämisen ilmeisesti vaarantavan kansallista
turvallisuutta.
Huutokaupan järjestää Liikenne- ja viestintävirasto. Huutokauppa tulee järjestää siten, että se on
puolueeton, selkeä, avoin, syrjimätön sekä teknologia- ja palveluriippumaton.
Myönnettävien taajuuskaistojen tai taajuuskaistaparien määrästä, yritystä ja yhteisöä kohden
myönnettävien taajuuksien enimmäismäärästä, käytettävästä huutokauppamallista, tarjousten
sitovuudesta sekä huutokaupattavien taajuuksien lähtöhinnasta säädetään valtioneuvoston
asetuksella.
Liikenne- ja viestintävirasto julistaa huutokaupan päättyneeksi sen tarjouskierroksen jälkeen, jonka
kuluessa yhdestäkään taajuuskaistaparista tai taajuuskaistasta ei enää ole tehty uusia tarjouksia.

12 § (30.12.2020/1207)
Tarkemmat määräykset huutokauppamenettelystä
Liikenne- ja viestintävirasto voi antaa tarkempia määräyksiä huutokaupassa noudatettavasta
menettelystä. Määräykset voivat koskea:
1) huutokauppaan ilmoittautumisen tapaa ja määräaikaa;
2) tarjousten tekemistä;
3) tarjousten korottamista;
4) tarjousten siirtämistä taajuuskaistaparien ja taajuuskaistan välillä siten, että niistä jo tehtyjen
tarjousten arvo ei siirtojen johdosta laske;
5) huuto-oikeuden määräytymistä kullakin tarjouskierroksella;
6) voittavan tarjouksen määräytymistä;
7) huutokaupan keskeyttämistä tai peruuttamista ylivoimaisen esteen tai teknisen syyn takia;
8) muita vastaavia huutokaupan sääntöjä sekä sen teknistä järjestämistapaa.

13 § (23.11.2018/1003)
Huutokauppaan osallistuminen
Yrityksen ja yhteisön, joka haluaa osallistua huutokauppaan, on tehtävä etukäteen ilmoitus
osallistumisestaan Liikenne- ja viestintävirastolle ja maksettava 286 §:ssä säädetty
osallistumismaksu.
Kirjanpitolain (1336/1997) 1 luvun 6 §:ssä tarkoitetusta konsernista huutokauppaan saa osallistua
vain yksi yritys.
Huutokauppaan osallistuvat yritykset eivät saa tehdä huutokauppaan liittyvää yhteistyötä.
Kiellettynä yhteistyönä pidetään:
1) tarjousten sisältöä koskevia sopimuksia;
2) tarjousten sisältöä koskevaa tietojen vaihtoa huutokauppamenettelyn aikana; sekä
3) muuta osallistujien välistä toimintaa, jonka tarkoituksena on vaikuttaa huutokaupan kulkuun ja
lopputulokseen.

14 § (23.11.2018/1003)
Huutokauppamenettelyn julkisuus
1 momentti on kumottu L:lla 30.12.2020/1207.
Voittavat tarjoukset julkistetaan huutokauppamenettelyn päätyttyä. Muut yrityksen tai yhteisön
tekemät tarjoukset ovat salassa pidettäviä. Liikenne- ja viestintävirasto voi kuitenkin antaa
huutokaupan aikana tiedon huutokaupan kullakin kierroksella annettujen tarjousten
yhteenlasketusta euromäärästä. Huutokauppaan osallistuville annetaan lisäksi tieto taajuuksista
tehtyjen tarjousten lukumäärästä ja korkeimman tarjouksen euromäärästä.
Muilta osin tietojen julkisuudesta säädetään viranomaisten toiminnan julkisuudesta annetussa laissa
(621/1999).
Liikenne- ja viestintäviraston tulee salassapitosäännösten estämättä luovuttaa tässä luvussa
säädettyjä tehtäviä suorittaessaan saamiaan 1 ja 2 momentissa tarkoitettuja valvontaa ja ohjausta
varten tarpeellisia tietoja liikenne- ja viestintäministeriölle tämän pyynnöstä.

15 § (23.11.2018/1003)
Tarjousten hylkääminen huutokaupassa
Liikenne- ja viestintäviraston tulee hylätä yrityksen tai yhteisön huutokaupassa tekemä tarjous, jos
tosiasiallinen määräysvalta yrityksessä tai yhteisössä muuttuu ennen toimiluvan myöntämistä siten,
ettei yritys tai yhteisö enää täytä 13 §:ssä säädettyjä huutokauppaan osallistumisen edellytyksiä.
Liikenne- ja viestintävirasto voi päättää hylätä yrityksen tai yhteisön tekemän tarjouksen, jos se on
antanut oleellisesti vääriä tietoja huutokaupan kannalta merkityksellisistä seikoista taikka jos se
muutoin rikkoo 3 luvun säännöksiä tai huutokauppoja koskevia Liikenne- ja viestintäviraston
määräyksiä, eikä kehotuksesta huolimatta välittömästi korjaa menettelyään.
Valtioneuvosto voi päättää hylätä yrityksen tai yhteisön tekemän tarjouksen, jos sillä on erityisen
painavia perusteita epäillä toimiluvan myöntämisen vaarantavan ilmeisesti kansallista turvallisuutta.

16 § (30.12.2020/1207)
Verkkotoimiluvan ehdot
Valtioneuvosto myöntää verkkotoimiluvan määräajaksi, enintään 20 vuodeksi.
Valtioneuvosto myöntää verkkotoimiluvan yhdenmukaistetuilla radiotaajuuksilla toimiville
matkaviestinverkoille vähintään 15 vuodeksi. Verkkotoimiluvan voi myöntää tätä lyhyemmäksi
ajaksi:
1) rajatulle maantieteelliselle alueelle, jolla ei ole saatavilla nopeita langattomia laajakaistaverkkoja
tai niiden tarjonta on rajallista;
2) erityiseen lyhytaikaiseen hankkeeseen;
3) Euroopan unionin vahvistamasta taajuusalueen yhdenmukaistetusta käytöstä poikkeavaan
vaihtoehtoiseen taajuuksien käyttöön;
4) jotta voidaan varmistaa verkkotoimilupien voimassaolon samanaikainen päättyminen yhdellä tai
useammalla taajuusalueella.
Verkkotoimiluvassa voidaan määritellä teleyrityksen maantieteellinen toimialue sekä verkon
peittoalue.
Toimilupaan voidaan liittää:
1) 1 §:ssä säädettyjä tavoitteita edistäviä vaatimuksia;
2) sellaisia 243 §:ssä säädettyjä vaatimuksia tai 244 §:ssä tarkoitettuja Liikenne- ja viestintäviraston
teknisiä määräyksiä täydentäviä ehtoja, jotka koskevat viestintäverkkojen teknisiä ominaisuuksia tai
taajuuksien tehokasta käyttöä;
3) ehtoja, jotka koskevat ohjelmistoluvan haltijalle varattavan kapasiteetin määrää taikka
ohjelmistoluvan haltijoiden yhteistyötä kapasiteetin jakoon tai sähköiseen ohjelmaoppaaseen
liittyvissä kysymyksissä;
4) lähetystekniikkaa tai lähetysten salaamista koskevia ehtoja;
5) ehtoja, jotka koskevat toimiluvan haltijan velvollisuutta poistaa toiminnastaan muulle määräysten
mukaiselle radioviestinnälle aiheutuvat häiriöt sekä näiden häiriöiden poistamisesta
aiheutuvien kustannusten korvaamista;

Sisällysluettelo
7.11.2014/917
I OSA - YLEISET SÄÄNNÖKSET
1 luku - Lain tavoitteet ja määritelmät
1 § - Lain tavoitteet
2 § - Eräiden säännösten soveltaminen
3 § - Määritelmät

II OSA - ILMOITUKSENVARAINEN
TOIMINTA JA TOIMILUVAT
2 luku - Ilmoituksenvarainen toiminta
4 § - Toiminnan harjoittamista koskevat
ilmoitusvelvollisuudet
4 a § - Audiovisuaalisten sisältöpalvelun
tarjoajien tiedonantovelvollisuus
5 § - Ilmoitusluettelo

3 luku - Verkkotoimilupa

6 § - Verkkotoimilupaa edellyttävä toiminta
7 § - Verkkotoimiluvan julistaminen
haettavaksi
7 a § - Vertaisarviointimenettely

Sivun alkuun

6) ehtoja, jotka koskevat matkaviestinverkkojen verkkoteknistä yhteysnopeutta peittoalueella.
Verkkotoimiluvan ehdot eivät saa estää radiotaajuuksien yhteiskäyttöä.
Verkkotoimilupa, joka koskee verkkopalvelun tarjoamista maanpäällisessä joukkoviestintäverkossa,
voidaan myöntää sillä ehdolla, että toimiluvanhaltija omalta osaltaan huolehtii siitä, että Yleisradio
Oy sekä 22 §:ssä ja radio- ja televisiotoiminnasta annetun maakuntalain (Ålands författningssamling
2011:95) 3 §:n 1 momentissa tarkoitetun ohjelmistotoimiluvan haltija saavat käytettäväkseen
toiminnan harjoittamiseen tarvittavan kapasiteetin.
Valtioneuvoston on tässä pykälässä tarkoitetuilla toimilupaehdoilla huolehdittava siitä, että
6 momentissa mainitut televisio- ja radiotoiminnan harjoittajat saavat kaikissa tilanteissa
käytettäväkseen toiminnan harjoittamiseen tarvittavan kapasiteetin.

17 §
Verkkotoimiluvan muuttaminen
Verkkotoimilupaa voidaan muuttaa toimiluvan voimassaoloaikana toimiluvanhaltijan suostumuksella
ja muutoinkin, jos se on teknisessä kehityksessä, kansainvälisessä sopimusvelvoitteessa,
luvanvaraisen toiminnan toimintaedellytyksessä tai markkinaolosuhteissa tapahtuvasta taikka
muusta vastaavasta olennaisesta muutoksesta johtuvasta syystä välttämätöntä.
Valtioneuvoston myöntämän verkkotoimiluvan ehtoja voidaan muuttaa myös toimiluvanhaltijan
hakemuksesta. Valtioneuvoston on ennen päätöksen tekemistä ilmoitettava toimiluvanhaltijalle,
miten valtioneuvoston tekemä uudelleentarkastelu vaikuttaisi toimilupaan, ja annettava samalla
toimiluvanhaltijalle kohtuullinen määräaika luvan muuttamista koskevan hakemuksen
peruuttamiselle.

17 a § (30.12.2020/1207)
Verkkotoimiluvan jatkaminen
Valtioneuvosto päättää viimeistään kaksi vuotta ennen 16 §:n 1 tai 2 momentissa säädettyä
verkkotoimiluvan voimassaolon päättymistä, voidaanko yhdenmukaistetuilla radiotaajuuksilla
toimivalle matkaviestinverkolle myönnetyn verkkotoimiluvan voimassaoloa jatkaa.
Valtioneuvoston on jatkettava verkkotoimiluvan voimassaoloa vähintään viidellä vuodella, jos:
1) valtioneuvostossa ei ole vireillä 19 §:ssä säädetty verkkotoimiluvan peruuttaminen;
2) Liikenne- ja viestintävirastossa ei ole vireillä 42 luvussa säädetty valvontapäätös tai pakkokeino
toimiluvanhaltijan 330 §:ssä tarkoitetun laiminlyönnin vuoksi; ja
3) verkkotoimiluvan jatkaminen ei heikennä 1 §:ssä säädettyjen tai ihmishengen turvaamiseen,
yleiseen järjestykseen ja turvallisuuteen sekä maanpuolustukseen liittyvien yleistä etua koskevien
tavoitteiden saavuttamista.

17 b § (30.12.2020/1207)
Verkkotoimiluvan uusiminen
Valtioneuvosto päättää kohtuullisessa ajassa tai verkkotoimiluvanhaltijan pyynnöstä aikaisintaan 5
vuotta ennen 16 §:n 1 tai 2 momentissa säädettyä verkkotoimiluvan voimassaolon päättymistä,
voidaanko yhdenmukaistetuilla radiotaajuuksilla toimivalle matkaviestinverkolle myönnetty
verkkotoimilupa uusia määräajaksi, jos uusimista ei ole verkkotoimilupaa myönnettäessä kielletty.

18 § (23.11.2018/1003)
Verkkotoimiluvan siirtäminen
Verkkotoimilupaa ei saa siirtää muulle kuin samaan kirjanpitolain 1 luvun 6 §:ssä tarkoitettuun
konserniin kuuluvalle yritykselle. Konsernin sisäisestä siirrosta on ilmoitettava välittömästi
valtioneuvostolle.
Jos kirjanpitolain 1 luvun 5 §:ssä tarkoitettu määräysvalta tai vastaava tosiasiallinen määräysvalta
toimiluvan haltijaan nähden muuttuu, määräysvallan muuttumisesta on ilmoitettava välittömästi
valtioneuvostolle. Valtioneuvoston on päätettävä kahden kuukauden kuluessa ilmoituksesta,
peruuttaako se toimiluvan.
Valtioneuvosto voi jättää toimiluvan peruuttamatta, jos on ilmeistä, että:
1) 10 §:ssä säädetyt toimiluvan myöntämisen edellytykset täyttyvät; ja
2) toiminta jatkuu toimiluvan ehtojen mukaisena.
Toimiluvanhaltija voi pyytää valtioneuvostolta ennakkopäätöksen määräysvallan muutoksen
vaikutuksesta toimilupaan. Valtioneuvoston tulee antaa päätös kahden kuukauden kuluessa siitä,
kun hakemus on saapunut.
Jos määräysvalta muuttuu yrityskaupassa, joka on kilpailulain (948/2011) mukaan ilmoitettava
Kilpailu- ja kuluttajavirastolle tai yrityskeskittymien valvonnasta annetun neuvoston asetuksen (EY)
N:o 139/2004 ("EY:n sulautuma-asetus"), jäljempänä EY:n sulautuma-asetus, mukaan Euroopan
komissiolle, jäljempänä komissio, valtioneuvoston päätös on annettava kahden kuukauden kuluessa
siitä kun yrityskauppaa koskeva asia on lainvoimaisesti ratkaistu. (30.12.2020/1207)
Valtioneuvoston on verkkotoimiluvan haltijan pyynnöstä siirrettävä 11 §:ssä säädetyssä
menettelyssä myönnetty verkkotoimilupa, jos:
1) valtioneuvostolla ei ole erityisen painavia perusteita epäillä siirron estävän kilpailua tai
vaarantavan ilmeisesti kansallista turvallisuutta; ja
2) on ilmeistä, että toiminta jatkuu toimiluvan ehtojen mukaisena eikä valtioneuvostolla ole
perusteita epäillä, ettei verkkotoimiluvan uusi haltija kykenisi niitä noudattamaan.
(30.12.2020/1207)
Verkkotoimiluvan 6 momentissa tarkoitettu siirto voidaan rajoittaa koskemaan osaa toimilupaan
sisältyvistä taajuuksista. Toimiluvanhaltijan on siirtämistä koskevassa hakemuksessa selvitettävä,
kuka siirron jälkeen vastaa 287 §:ssä säädetystä toimilupamaksusta.
Toimiluvanhaltijan kaikki oikeudet ja velvollisuudet siirtyvät toimiluvan uudelle haltijalle. Toimiluvan
siirtyessä myös siihen liittyvä 44 §:ssä säädetty taajuusvaraus tai 39 §:ssä säädetty radiolupa siirtyy
kokonaan tai osittain. Toimiluvan luovuttajan on välittömästi ilmoitettava siirrosta Liikenne- ja
viestintävirastolle.
Valtioneuvoston on julkaistava tieto 8 §:n 2 momentissa tarkoitetuista verkkotoimiluvista.
(30.12.2020/1207)

19 §
Verkkotoimiluvan peruuttaminen
Valtioneuvosto voi peruuttaa verkkotoimiluvan osaksi tai kokonaan, jos:
1) toimiluvanhaltija on toistuvasti ja vakavasti rikkonut tämän lain säännöksiä tai 16 §:ssä
tarkoitettuja toimilupaehtoja;
2) toimiluvanhaltijalla, jolle on myönnetty 6 §:n 1 momentissa tarkoitettu toimilupa, ei enää ole
toiminnan laatu ja laajuus huomioon ottaen riittäviä taloudellisia voimavaroja huolehtia
velvollisuuksistaan;
3) toimiluvassa tarkoitettua verkkoa ei käytetä toimintaan, johon toimiluvassa tarkoitetut
radiotaajuudet on osoitettu; taikka
4) toimiluvanhaltija ei kahden vuoden kuluessa toimilupakauden alkamisesta ole tosiasiallisesti
aloittanut toimiluvan mukaista toimintaa, ellei valtioneuvosto toimiluvanhaltijan hakemuksesta
tekniseen kehitykseen tai yleiseen taloudelliseen tilanteeseen liittyvistä syistä toisin määrää.
Peruuttamisen edellytyksenä on lisäksi että verkkotoimiluvan haltija ei kehotuksesta huolimatta
kohtuullisessa, vähintään kuukauden määräajassa korjaa menettelyään, saata taloudellisia
voimavarojaan jälleen riittäviksi tai osoita aloittaneensa toimintaansa.
Valtioneuvosto voi peruuttaa verkkotoimiluvan, jos toimiluvanhaltija siirtää toimiluvan muulle kuin
samaan konserniin kuuluvalle yritykselle siten kuin 18 §:n 1 ja 2 momentissa säädetään.

20 § (30.12.2020/1207)
Taajuuksien käyttöoikeuden vuokraaminen
Toimiluvanhaltija, jonka toimilupa on myönnetty 8 §:n 2 momentissa tarkoitetussa
huutokauppamenettelyssä, voi vuokrata käyttöoikeuden toimiluvassa tarkoitettuihin taajuuksiin
toiselle yritykselle tai yhteisölle. Toimiluvan ja siihen liittyvän 39 §:ssä säädetyn radioluvan ja 44
§:ssä säädetyn taajuusvarauksen mukaisista velvoitteista vastaa kuitenkin edelleen toimiluvanhaltija.
Valtioneuvoston on hyväksyttävä toimiluvanhaltijan hakemuksesta käyttöoikeuden vuokraaminen
toiselle yritykselle, jos:
1) ei ole erityisen painavia perusteita epäillä vuokraamisen vaarantavan ilmeisesti kansallista
turvallisuutta tai estävän kilpailua; ja
2) vuokralle antaja sitoutuu vastaamaan verkkotoimiluvan ehtojen noudattamisesta.
Valtioneuvoston on päätettävä hyväksymisestä kahden kuukauden kuluessa hakemuksen
saapumisesta.
Hyväksymisestä päättää Liikenne- ja viestintävirasto, jos taajuudet vuokrataan vähäisen paikallisen
verkkopalvelun tarjoamiseen rajatulla alueella toimivassa matkaviestinverkossa.
Liikenne- ja viestintäviraston on hyväksyttävä käyttöoikeuden vuokraaminen 2 momentissa
säädetyn mukaisesti. Liikenne- ja viestintäviraston on päätettävä hyväksymisestä kuukauden
kuluessa hakemuksen saapumisesta. Jos hakemuksen hyväksymisellä voisi olla vaikutuksia
kansalliseen turvallisuuteen tai kilpailuun markkinoilla, asian ratkaisee valtioneuvosto.

21 §
Verkkotoimiluvasta luopuminen
Toimiluvanhaltija voi luopua toimiluvasta ilmoittamalla asiasta toimilupaviranomaiselle ennen
toimilupakauden päättymistä.
Toimiluvanhaltijalta, joka on luopunut toimiluvasta kokonaan, ei peritä 287 §:ssä säädettyä
toimilupamaksua jäljellä olevalta toimilupakaudelta. Toimiluvasta osittain luopuneen
toimilupamaksua alennetaan vastaavasti jäljellä olevan toimilupakauden ajalta. Ennen toimiluvasta
luopumista maksettuja toimilupamaksuja ei kuitenkaan palauteta.

4 luku
Ohjelmistotoimilupa digitaaliseen televisio- ja radiotoimintaan
22 §
Ohjelmistotoimilupaa edellyttävä digitaalinen televisio- ja radiotoiminta
Televisio- ja radiotoiminnan harjoittaminen digitaalisessa maanpäällisessä joukkoviestintäverkossa
edellyttää ohjelmistotoimilupaa lukuun ottamatta toimintaa, jossa:
1) audiovisuaaliset sisältöpalvelut tai radiolähetykset on mahdollista vastaanottaa vain
oppilaitoksessa, sairaalassa, hotellissa tai muussa vastaavassa laitoksessa; taikka
2) audiovisuaalisen sisällön tarjoaminen ei ole ohjelmien määrä tai lähetysten toistuvuus huomioon
ottaen säännöllistä eikä palvelun päätarkoitus.
Yleisradio Oy saa harjoittaa Yleisradio Oy:stä annetun lain (1380/1993) 7 §:ssä tarkoitettua julkisen
palvelun digitaalista televisio- ja radiotoimintaa ilman toimilupaa.

23 § (23.11.2018/1003)
Ohjelmistotoimiluvan hakumenettely
Ohjelmistotoimilupa digitaaliseen televisio- ja radiotoimintaan haetaan Liikenne- ja
viestintävirastolta. Hakemuksessa on oltava:
1) hakijan nimi, yhteystiedot ja kotipaikka;
2) selvitys suunnitellusta toiminnan kestosta;
3) selvitys käytettävästä lähetystekniikasta, ohjelmiston jakelun vaatimasta enimmäiskapasiteetista
ja kapasiteetin saatavuudesta;
4) selvitys hakijan vakavaraisuudesta ja kyvystä säännöllisen televisiotoiminnan harjoittamiseen;
5) selvitys 26 §:ssä asetettujen toimiluvan myöntämisedellytysten täyttämisestä, jos
ohjelmistotoimilupaa haetaan yleisen edun televisiotoimintaan;
6) julkinen versio hakemuksesta, jonka Liikenne- ja viestintävirasto voi 2 momentissa tarkoitetulla
tavalla julkaista.
Jos kapasiteettia on vapaana, Liikenne- ja viestintäviraston on viipymättä julkaistava saapunut
toimilupahakemus ja ilmoitettava samalla määräajasta, jonka kuluessa muut hakijat voivat hakea
ohjelmistotoimilupaa. Liikenne- ja viestintävirasto voi tiedottaa vapaasta taajuuskapasiteetista ja
mahdollisuudesta hakea toimilupaa myös omasta aloitteestaan. Ohjelmistotoimilupa voidaan
myöntää aikaisintaan kuukauden kuluttua hakemuksen tai Liikenne- ja viestintäviraston ilmoituksen
julkaisemisesta.
Jos lähetyskapasiteettia on vapaana 26 §:ssä tarkoitettuun yleisen edun televisiotoimintaan,
Liikenne- ja viestintäviraston on julkaistava ilmoitus vapaana olevasta lähetyskapasiteetista ja
ilmoitettava samalla määräajasta, jonka kuluessa toimiluvan hakijan on jätettävä hakemus Liikenneja viestintävirastoon.

24 §
Yleisradio Oy:n oikeus televisioverkon kapasiteettiin
Toimilupaviranomaisen velvollisuutena on huolehtia siitä, että Yleisradio Oy saa käyttöönsä julkisen
palvelun toiminnassa tarvitsemansa, sille 95 §:n 1 momentin nojalla annetussa valtioneuvoston
asetuksessa säädetyn määrän maanpäällisen televisioverkon lähetyskapasiteettia ja että yhtiö voi
käyttää sitä tarkoituksenmukaisesti.

25 § (23.11.2018/1003)
Ohjelmistotoimiluvan myöntäminen
Liikenne- ja viestintäviraston on myönnettävä 22 §:n 1 momentissa tarkoitettu ohjelmistotoimilupa
sitä hakeneelle, jos:
1) hakija on maksanut 285 §:ssä säädetyn hakemusmaksun;
2) hakija on vakavarainen ja sillä on ilmeinen kyky säännölliseen ohjelmistotoimiluvan mukaiseen
toimintaan;
3) ei ole ilmeistä syytä epäillä, että hakija rikkoo tätä lakia tai kuvaohjelmalain (710/2011) 6 §:ää
kuvaohjelman ikärajan noudattamisesta taikka syyllistyy rikoslain (39/1889) 11 luvun 10 §:ssä
tarkoitettuun kiihottamiseen kansanryhmää vastaan, 10 a §:ssä tarkoitettuun törkeään
kiihottamiseen kansanryhmää vastaan tai mainitun lain 34 a luvun 1 §:n 1 momentin 2 kohdassa
tarkoitettuun terroristisessa tarkoituksessa tehtyyn julkiseen kehottamiseen rikokseen; ja
(30.12.2020/1207)
4) hakija on toimittanut riittävän selvityksen ohjelmiston jakelun järjestämisestä.
Liikenne- ja viestintäviraston on tarvittaessa päätöstä valmistellessaan kuultava liikenne- ja
viestintäministeriötä ja toimittava yhteistyössä sen kanssa.
Jos kaikille 1 momentissa säädetyt edellytykset täyttäville hakijoille ei ole osoitettavissa riittävästi
lähetyskapasiteettia taikka ohjelmistotoimiluvan myöntämisellä voi olla huomattavia vaikutuksia
viestintämarkkinoiden yleiseen kehitykseen, valtioneuvosto myöntää toimiluvan. Liikenne- ja
viestintäviraston on julkaistava tieto ja ilmoitettava samalla hakijalle asian siirtämisestä
toimivaltaiselle viranomaiselle. Toimiluvan hakija voi kahden viikon kuluessa siirrosta toimittaa
suunnitellulla ohjelmasisällöllä täydennetyn hakemuksen valtioneuvostolle.
Jos toimilupa-asia on siirretty valtioneuvoston ratkaistavaksi, valtioneuvoston tulee ratkaista asia
kahden kuukauden kuluessa siitä, kun asia on siirretty. Valtioneuvosto voi pidentää kahden
kuukauden määräaikaa enintään kahdeksalla kuukaudella, jos se on hakumenettelyn
tasapuolisuuden, selkeyden tai avoimuuden varmistamiseksi, hakemuksen täydentämiseksi tai
muusta erityisestä syystä tarpeen. Määräajan pidentämisestä on ilmoitettava julkisesti.
Valtioneuvoston tulee toimilupa-alueella harjoitettava televisiotoiminta kokonaisuudessaan
huomioon ottaen pyrkiä sananvapauden edistämiseen sekä turvaamaan ohjelmistotarjonnan
monipuolisuus ja yleisön erityisryhmien tarpeet tavalla, joka parhaiten edistää 1 §:ssä säädettyjä
tavoitteita.

26 § (23.11.2018/1003)
Ohjelmistotoimiluvan myöntäminen yleisen edun televisiotoimintaan
Sananvapauden, moniarvoisen viestinnän ja televisiotarjonnan monipuolisuuden turvaamiseksi 95
§:n 1 momentin nojalla annetussa valtioneuvoston asetuksessa osoitetaan yleisen edun
televisiotoimintaan tarvittava määrä kapasiteettia.
Liikenne- ja viestintävirasto myöntää 23 §:ssä ja 25 §:n 1 momentissa säädettyä menettelyä
noudattaen ohjelmistotoimiluvat tämän pykälän 1 momentissa tarkoitettuihin yleisen edun
kanavanippuihin.
Ohjelmistotoimilupa on myönnettävä, jos:
1) hakija on suorittanut 285 §:ssä säädetyn hakemusmaksun;
2) lähetykset ovat vapaasti vastaanotettavissa;
3) lähetyksiä voi vastaanottaa valtakunnallisesti lukuun ottamatta Ahvenanmaan maakuntaa;
4) lähetykset sisältävät päivittäin suomen- tai ruotsinkielisiä ohjelmia;
5) lähetykset sisältävät päivittäin uutisia ja ajankohtaisohjelmia;
6) lähetyksiin sisältyy 211 §:ssä tarkoitetut ääni- ja tekstityspalvelut; (30.12.2020/1207)
7) hakija on toimittanut riittävän selvityksen ohjelmiston jakelun järjestämisestä; ja
(30.12.2020/1207)
8) ohjelmiston päivittäinen lähetysaika on vähintään 8 tuntia. (30.12.2020/1207)
Liikenne- ja viestintäviraston on tarvittaessa päätöstä valmistellessaan kuultava liikenne- ja
viestintäministeriötä ja toimittava yhteistyössä sen kanssa.
Jos kaikille 3 momentissa säädetyt edellytykset täyttäville hakijoille ei ole osoitettavissa riittävästi
lähetyskapasiteettia, taikka ohjelmistotoimiluvan myöntämisellä voi olla huomattavia vaikutuksia
viestintämarkkinoiden yleiseen kehitykseen, valtioneuvosto myöntää toimiluvan. Liikenne- ja
viestintäviraston on julkaistava tieto ja ilmoitettava samalla hakijalle asian siirtämisestä
toimivaltaiselle viranomaiselle. Toimiluvan hakija voi kahden viikon kuluessa siirrosta toimittaa
suunnitellulla ohjelmasisällöllä täydennetyn hakemuksen valtioneuvostolle.
Valtioneuvoston on myönnettävä toimilupa hakijalle, joka parhaiten toteuttaa 3 momentissa ja 25
§:n 1 ja 5 momentissa säädetyt edellytykset. Valtioneuvoston tulee ratkaista asia 25 §:n 4
momentissa säädetyssä määräajassa.
Yleisen edun ohjelmistotoimilupa voidaan myöntää kirjanpitolain 1 luvun 6 §:ssä tarkoitetusta
konsernista vain yhdelle yritykselle.
Toimilupaviranomaisen on huolehdittava siitä, että yleisen edun ohjelmistotoimiluvan haltija saa
käyttöönsä yleisen edun televisiotoiminnassa tarvitsemansa määrän maanpäällisen televisioverkon
lähetyskapasiteettia.

27 §
Ohjelmistotoimiluvan ehdot
Ohjelmistotoimiluvat myönnetään määräajaksi, enintään 10 vuodeksi.
Ohjelmistotoimiluvan haltijan, jolle on myönnetty ohjelmistotoimilupa yleisen edun
televisiotoimintaan osoitettuun kanavanippuun, on täytettävä koko toimilupakauden ajan 26 §:n 3
momentissa televisiotarjonnan monipuolisuuden turvaamiseksi säädetyt edellytykset.
Valtioneuvosto voi liittää ohjelmistotoimilupaan ehtoja, jotka koskevat:
1) alueellista kuuluvuutta tai näkyvyyttä;
2) vuorokautista lähetysaikaa; taikka
3) lähetystekniikkaa ja siirtokapasiteettia.
Valtioneuvosto voi lisäksi liittää ohjelmistotoimilupaan ohjelmatoimintaa koskevia ohjelmiston
monipuolisuuden ja yleisön erityisryhmien tarpeiden turvaamisen kannalta välttämättömiä ehtoja.

28 § (23.11.2018/1003)
Lyhytaikainen ohjelmistotoimilupa
Liikenne- ja viestintäviraston on myönnettävä ohjelmistotoimilupa lyhytaikaiseen televisio- ja
radiotoimintaan digitaalisessa maanpäällisessä joukkoviestintäverkossa ilman 23 ja 25 §:ssä
säädettyä menettelyä, jos ei ole ilmeistä syytä epäillä, että hakija rikkoo tätä lakia tai
kuvaohjelmalain 6 §:ää kuvaohjelman ikärajan noudattamisesta taikka syyllistyy rikoslain 11 luvun
10 §:ssä tarkoitettuun kiihottamiseen kansanryhmää vastaan, 10 a §:ssä tarkoitettuun törkeään
kiihottamiseen kansanryhmää vastaan tai mainitun lain 34 a luvun 1 §:n 1 momentin 2 kohdassa
tarkoitettuun terroristisessa tarkoituksessa tehtyyn julkiseen kehottamiseen rikokseen ja toiminnan:
1) kesto on enintään kolme kuukautta; tai
2) viikoittainen kesto on enintään kaksitoista tuntia.
(30.12.2020/1207)
Ohjelmistotoimilupa, joka myönnetään 1 momentin 1 kohdassa tarkoitettuun toimintaan, voidaan
myöntää uudelleen samalle toiminnanharjoittajalle tai pääosin saman ohjelmiston tarjoamiseen
aikaisintaan kahden kuukauden kuluttua edellisen ohjelmistotoimiluvan päättymisestä. Mitä edellä
säädetään, ei kuitenkaan koske toimintaa, joka on tilapäistä tai ei ole muusta syystä jatkuvaa tai
säännöllistä.
Liikenne- ja viestintävirasto voi myöntää toimiluvan 1 momentin 2 kohdassa tarkoitettuun
toimintaan enintään yhdeksi vuodeksi kerrallaan.

29 § (17.6.2016/456)
Ohjelmistotoimiluvan muuttaminen
Toimilupaviranomainen voi muuttaa toimilupaa sen voimassaoloaikana toimiluvanhaltijan
hakemuksesta tai suostumuksella taikka muutoinkin, jos se on välttämätöntä teknisestä
kehityksestä tai kansainvälisistä sopimusvelvoitteista johtuvan taikka luvanvaraisen toiminnan
toimintaedellytyksissä tai markkinaolosuhteissa tapahtuvan muutoksen tai muun vastaavan
olennaisen muutoksen takia.

30 § (23.11.2018/1003)
Ohjelmistotoimiluvan siirtäminen
Ohjelmistotoimilupaa ei saa siirtää muulle kuin samaan kirjanpitolain 1 luvun 6 §:ssä tarkoitettuun
konserniin kuuluvalle yritykselle. Konsernin sisäisestä siirrosta on ilmoitettava välittömästi Liikenneja viestintävirastolle.
Jos kirjanpitolain 1 luvun 5 §:ssä tarkoitettu määräysvalta tai vastaava tosiasiallinen määräysvalta
toimiluvan haltijaan nähden muuttuu, määräysvallan muuttumisesta on ilmoitettava välittömästi
toimilupaviranomaiselle, jonka on päätettävä kahden kuukauden kuluessa ilmoituksesta
peruuttaako se toimiluvan määräysvallassa tapahtuneen muutoksen vuoksi.
Toimilupaviranomainen voi jättää toimiluvan peruuttamatta, jos on ilmeistä, että:
1) 25 ja 26 §:ssä säädetyt toimiluvan myöntämisen edellytykset täyttyvät; ja
2) toiminta jatkuu toimiluvan ehtojen mukaisena.
Ohjelmistotoimiluvanhaltija voi pyytää toimilupaviranomaiselta ennakkopäätöksen määräysvallan
muutoksen vaikutuksesta toimilupaan. Toimilupaviranomaisen tulee antaa päätös kahden
kuukauden kuluessa siitä, kun hakemus on saapunut.
Jos määräysvalta muuttuu yrityskaupassa, joka on kilpailulain mukaan ilmoitettava Kilpailu- ja
kuluttajavirastolle tai EY:n sulautuma-asetuksen mukaan komissiolle, toimilupaviranomaisen päätös
on annettava kahden kuukauden kuluessa siitä, kun yrityskauppaa koskeva asia on lainvoimaisesti
ratkaistu. (30.12.2020/1207)
Toimilupaviranomaisten toimivalta määräytyy 25 §:n 3 momentin mukaisesti. Jos toimilupa-asia
siirtyy Liikenne- ja viestintävirastolta valtioneuvoston ratkaistavaksi, valtioneuvoston tulee ratkaista
asia kahden kuukauden kuluessa siitä, kun asia on siirretty. (30.12.2020/1207)

31 § (23.11.2018/1003)
Ohjelmistotoimiluvan raukeaminen
Televisio- tai radiotoimintaa varten myönnetty ohjelmistotoimilupa raukeaa, jos säännöllistä
toimiluvan mukaista toimintaa ei ole aloitettu viimeistään kuuden kuukauden kuluttua
toimilupakauden alkamisesta tai jos säännöllinen lähetystoiminta on keskeytetty 30 vuorokautta
pidemmäksi ajaksi. Toimintaa voidaan pitää toimiluvan mukaisena vain, jos sitä harjoitetaan kaikilla
niillä taajuuksilla tai alueilla, joihin toimilupa oikeuttaa. Liikenne- ja viestintäviraston on ilmoitettava
toimiluvan raukeamisesta toimiluvanhaltijalle. Jos ohjelmistotoimiluvan mukaista
taajuuskokonaisuutta tai taajuusaluetta muutetaan, eikä toimintaa ole aloitettu viimeistään kuuden
kuukauden kuluttua muutoksen voimaantulosta muutoksen kohteena olevalla alueella,
ohjelmistotoimilupa raukeaa siltä osin kuin sitä on muutettu.
Toimilupaviranomainen voi myöntää luvan poiketa 1 momentissa säädetystä, jos siihen on
toiminnan edellytyksiin liittyvä erityisen painava syy. Toimiluvanhaltijan on haettava poikkeuslupaa
toimilupaviranomaiselta ennen kuin raukeamisen edellytykseksi säädetty aika on kulunut.

32 §
Ohjelmistotoimiluvan peruuttaminen
Toimilupaviranomainen voi peruuttaa toimiluvan osaksi tai kokonaan, jos:
1) ohjelmistotoimiluvanhaltija on toistuvasti ja vakavasti rikkonut tätä lakia, arpajaislain (1047/2001)
62 §:n 2 momentin 1 kohtaa arpojen myymisestä ja välittämisestä, kuvaohjelmalain 6 §:ää
kuvaohjelman ikärajan noudattamisesta, tämän lain 27 tai 37 §:ssä tarkoitettuja toimilupaehtoja
taikka syyllistynyt rikoslain 11 luvun 10 §:ssä tarkoitettuun kiihottamiseen kansanryhmää vastaan,
10 a §:ssä tarkoitettuun törkeään kiihottamiseen kansanryhmää vastaan tai mainitun lain 34 a luvun
1 §:n 1 momentin 2 kohdassa tarkoitettuun terroristisessa tarkoituksessa tehtyyn julkiseen
kehottamiseen rikokseen; (30.12.2020/1207)
2) toimiluvanhaltijalla ei enää ole toiminnan laatu ja laajuus huomioon ottaen riittäviä taloudellisia
voimavaroja huolehtia velvollisuuksistaan.
(17.6.2016/456)
Peruuttamisen edellytyksenä on lisäksi että toimiluvanhaltija ei kehotuksesta huolimatta
kohtuullisessa, vähintään kuukauden määräajassa korjaa menettelyään tai saata taloudellisia
voimavarojaan jälleen riittäviksi.
Toimilupaviranomainen voi peruuttaa ohjelmistotoimiluvan, jos toimiluvanhaltija siirtää toimiluvan
muulle kuin samaan konserniin kuuluvalle yritykselle siten kuin 30 §:n 1 ja 2 momentissa säädetään.
Toimilupaviranomainen voi peruuttaa toimiluvan osaksi tai kokonaan, jos se on välttämätöntä
toimiluvanvaraiseen toimintaan osoitettujen taajuuksien taajuussuunnitelman muuttumisen vuoksi.
Jos ohjelmistotoimiluvanhaltija asetetaan konkurssiin, toimilupa lakkaa olemasta voimassa
välittömästi.

33 § (23.11.2018/1003)
Ohjelmistotoimiluvasta luopuminen
Ohjelmistotoimiluvan haltija voi luopua toimiluvasta kokonaan tai osittain ilmoittamalla asiasta
Liikenne- ja viestintävirastolle ennen toimilupakauden päättymistä.

5 luku
Ohjelmistotoimilupa analogiseen radiotoimintaan
34 § (23.11.2018/1003)
Ohjelmistotoimilupaa edellyttävä analoginen radiotoiminta
Radiotoiminnan harjoittaminen analogisessa maanpäällisessä joukkoviestintäverkossa edellyttää
ohjelmistotoimilupaa. Ohjelmistotoimilupa haetaan Liikenne- ja viestintävirastolta.
Analogista radiotoimintaa, jossa toiminnan kesto on enintään kolme kuukautta, saa harjoittaa ilman
ohjelmistotoimilupaa. Lisäksi vähäistä, rajatulla alueella harjoitettavaa radiotoimintaa, saa harjoittaa
ilman ohjelmistotoimilupaa.
Yleisradio Oy saa harjoittaa Yleisradio Oy:stä annetun lain 7 §:ssä tarkoitettua julkisen palvelun
analogista radiotoimintaa ilman ohjelmistotoimilupaa.

35 § (23.11.2018/1003)
Analogisen radiotoiminnan ohjelmistotoimiluvan hakumenettely
Liikenne- ja viestintäviraston on julkaistava ilmoitus analogiseen radiotoimintaan haettavista
ohjelmistotoimiluvista, kun ohjelmistotoimilupaa edellyttävään radiotoimintaan on osoitettu 96 §:n
nojalla annetussa Liikenne- ja viestintäviraston määräyksessä vapaita taajuuksia. Liikenne- ja
viestintäviraston on samalla ilmoitettava määräajasta, jonka kuluessa toimiluvanhakijan on jätettävä
hakemus Liikenne- ja viestintävirastoon.
Hakemuksessa on oltava:
1) hakijan nimi, yhteystiedot ja kotipaikka;
2) selvitys suunnitellusta toiminnan kestosta;
3) selvitys hakijan vakavaraisuudesta ja kyvystä säännöllisen radiotoiminnan harjoittamiseen;
4) haettava taajuus tai taajuuskokonaisuus; ja
5) selvitys suunnitellusta kuuluvuusalueesta.

36 § (23.11.2018/1003)
Ohjelmistotoimiluvan myöntäminen analogiseen radiotoimintaan
Liikenne- ja viestintäviraston on myönnettävä 34 §:ssä tarkoitettu ohjelmistotoimilupa sitä
hakeneelle, jos:
1) hakija on maksanut 285 §:ssä säädetyn hakemusmaksun;
2) hakija on vakavarainen ja sillä on ilmeinen kyky säännölliseen ohjelmistotoimiluvan mukaiseen
toimintaan;
3) ei ole ilmeistä syytä epäillä, että hakija rikkoo tätä lakia tai syyllistyy rikoslain 11 luvun 10 §:ssä
tarkoitettuun kiihottamiseen kansanryhmää vastaan, 10 a §:ssä tarkoitettuun törkeään
kiihottamiseen kansanryhmää vastaan tai mainitun lain 34 a luvun 1 §:n 1 momentin 2 kohdassa
tarkoitettuun terroristisessa tarkoituksessa tehtyyn julkiseen kehottamiseen rikokseen;
(30.12.2020/1207)
4) ohjelmistotoimiluvan myöntäminen ei estä taajuuksien tehokasta käyttöä.
Liikenne- ja viestintäviraston on tarvittaessa päätöstä valmistellessaan kuultava liikenne- ja
viestintäministeriötä ja toimittava yhteistyössä sen kanssa.
Jos kaikille 1 momentissa säädetyt edellytykset täyttäville hakijoille ei ole osoitettavissa riittävästi
taajuuksia taikka ohjelmistotoimiluvan myöntämisellä voi olla huomattavia vaikutuksia
viestintämarkkinoiden yleiseen kehitykseen, valtioneuvosto myöntää toimiluvan. Liikenne- ja
viestintäviraston on julkaistava tieto ja samalla ilmoitettava hakijalle asian siirtämisestä
toimivaltaiselle viranomaiselle. Toimiluvan hakija voi kahden viikon kuluessa siirrosta toimittaa
suunnitellulla ohjelmasisällöllä täydennetyn hakemuksen valtioneuvostolle.
Valtioneuvoston tulee ratkaista asia 25 §:n 4 momentissa säädetyssä määräajassa.
Valtioneuvoston tulee toimilupa-alueella harjoitettava radiotoiminta kokonaisuudessaan huomioon
ottaen pyrkiä sananvapauden edistämiseen sekä turvaamaan ohjelmistotarjonnan monipuolisuus ja
yleisön erityisryhmien tarpeet tavalla, joka parhaiten edistää 1 §:ssä säädettyjä tavoitteita.

37 §
Analogisen radiotoiminnan ohjelmistotoimiluvan ehdot
Toimilupaviranomainen myöntää ohjelmistotoimiluvat määräajaksi, enintään 10 vuodeksi.
Ohjelmistotoimiluvassa määrätään taajuuskokonaisuus, jolla toimiluvanhaltija saa harjoittaa
toimiluvanvaraista toimintaa.
Valtioneuvosto voi liittää ohjelmistotoimilupaan ehtoja, jotka koskevat alueellista kuuluvuutta ja
vuorokautista lähetysaikaa.
Valtioneuvosto voi lisäksi liittää ohjelmistotoimilupaan ohjelmatoimintaa koskevia, ohjelmiston
monipuolisuuden ja yleisön erityisryhmien tarpeiden turvaamisen kannalta välttämättömiä ehtoja.
Analogisen radiotoiminnan harjoittamiseen sovelletaan lisäksi 29 §:ää ohjelmistotoimiluvan
muuttamisesta, 30 §:ää siirtämisestä, 31 §:ää raukeamisesta, 32 §:ää peruuttamisesta ja 33 §:ää
ohjelmistotoimiluvasta luopumisesta.

38 §
Yleisradio Oy:n oikeus analogisen radioverkon taajuuksiin
Toimilupaviranomaisen velvollisuutena on huolehtia siitä, että Yleisradio Oy saa käyttöönsä julkisen
palvelun toiminnassa tarvitsemansa, sille 95 §:n 1 momentin nojalla annetussa valtioneuvoston
asetuksessa säädetyn määrän radioverkon taajuuksia ja että yhtiö voi käyttää niitä
tarkoituksenmukaisesti.

6 luku
Radiolupa
39 § (23.11.2018/1003)
Radiolupa
Radiolähettimien hallussapito ja käyttö edellyttävät Liikenne- ja viestintäviraston myöntämää
radiolupaa, jollei tässä pykälässä toisin säädetä.
2 momentti on kumottu L:lla 30.12.2020/1207.
Radiolähettimen hallussapitoon ja käyttöön ei tarvita radiolupaa, jos radiolähetintä käytetään
ainoastaan Liikenne- ja viestintäviraston sille määräämällä yhteistaajuudella ja sen
vaatimustenmukaisuus on varmistettu tässä laissa säädetyllä tavalla. Liikenne- ja viestintävirasto voi
antaa tällaisen radiolähettimen käyttöä rajoittavia määräyksiä, jotka ovat taajuuksien tehokkaan ja
tarkoituksenmukaisen käytön sekä häiriöiden estämisen tai poistamisen kannalta tarpeellisia.
(30.12.2020/1207)
Liikenne- ja viestintävirasto voi määrätä, että 3 momentissa tarkoitetun radiolähettimen
hallussapidosta ja käytöstä on ennen sen käyttöönottoa tehtävä kirjallinen kerrallaan enintään viisi
vuotta voimassa oleva rekisteröinti-ilmoitus.
Radiolähettimen hallussapitoon ei tarvita radiolupaa, jos radiolähetin on pysyvästi tehty teknisesti
kykenemättömäksi radioviestintään tai jos muuten on selvää, että hallussapidon tarkoituksena ei ole
laitteen käyttäminen radioviestintään.
Liikenne- ja viestintävirasto antaa määräykset muun maan toimivaltaisen viranomaisen antaman
luvan, muun oikeutuksen tai radiolähettimen käyttöoikeuden ilmaisevan merkin hyväksymisestä 1
momentissa tarkoitetuksi luvaksi.
Puolustusvoimat ja Rajavartiolaitos eivät tarvitse radiolupaa radiolähettimen hallussapitoon ja
käyttöön, jos radiolähetintä käytetään ainoastaan Liikenne- ja viestintäviraston 96 §:n 1 momentin
nojalla antamassa määräyksessä yksinomaan puolustusvoimien ja Rajavartiolaitoksen käyttöön
määrätyillä taajuusalueilla. (30.12.2020/1207)
Vieraan valtion poliisimies ei tarvitse radiolupaa tarkastusten asteittaisesta lakkauttamisesta
yhteisillä rajoilla 14 päivänä kesäkuuta 1985 Benelux-talousliiton valtioiden, Saksan liittotasavallan
ja Ranskan tasavallan hallitusten välillä tehdyn Schengenin sopimuksen soveltamisesta tehdyn
yleissopimuksen (SopS 23/2001) 41 artiklassa tarkoitetussa takaa-ajossa tai 40 artiklassa
tarkoitetussa rajan yli tapahtuvassa tarkkailussa käytettävän radiolähettimen hallussapitoon ja
käyttöön.
Vieraan valtion edustaja ei tarvitse radiolupaa valtio- tai työvierailussa käytettävän radiolähettimen
hallussapitoon ja käyttöön, jos radiolähettimen hallussapidosta ja käytöstä on ilmoitettu Liikenne- ja
viestintävirastolle ja radiolähettimen rakenteesta on annettu Liikenne- ja viestintävirastolle sen
pyytämät tiedot.
Televiestinnän voimavarojen antamisesta suuronnettomuuksien lievittämiseen ja pelastustoimiin
tehdyssä Tampereen yleissopimuksessa (SopS 15/2005) tarkoitettu vieraan valtion henkilöstö ei
tarvitse radiolupaa sopimuksessa tarkoitetuissa pelastustoimissa ja suuronnettomuuksien
lievittämisessä käytettävän radiolähettimen hallussapitoon ja käyttöön, jos radiolähettimen
hallussapidosta ja käytöstä on ilmoitettu Liikenne- ja viestintävirastolle ja radiolähettimen
rakenteesta ja suunnitellusta käytöstä on annettu Liikenne- ja viestintävirastolle sen pyytämät
tiedot.

40 § (30.12.2020/1207)
Radioluvan myöntäminen
Radioluvan myöntää Liikenne- ja viestintävirasto. Hakemuksessa on esitettävä Liikenne- ja
viestintäviraston pyytämät hakemuksen käsittelemiseksi tarpeelliset tiedot.
Radiolupa sähköisten viestintäpalvelujen käyttöön tarkoitetuille radiotaajuuksille on myönnettävä
kuuden viikon kuluessa siitä, kun Liikenne- ja viestintävirasto on saanut kaikki asian ratkaisemiseksi
tarpeelliset asiakirjat. Liikenne- ja viestintävirasto voi pidentää kuuden viikon määräaikaa enintään
kahdeksalla kuukaudella, jos se on hakumenettelyn tasapuolisuuden, kohtuullisuuden, selkeyden
tai avoimuuden varmistamiseksi, hakemusten täydentämiseksi taikka muusta erityisestä syystä
tarpeen. Määräajan pidentämisestä on ilmoitettava julkisesti.
Jos yksittäisen radioluvan myöntämisellä voi olla vaikutuksia viestintämarkkinoiden yleiseen
kehitykseen, Liikenne- ja viestintäviraston on lupapäätöstä valmistellessaan kuultava liikenne- ja
viestintäministeriötä ja toimittava yhteistyössä sen kanssa. Jos radioluvan myöntämisellä voi olla
huomattavia vaikutuksia viestintämarkkinoiden yleiseen kehitykseen tai ilmeisesti kansalliseen
turvallisuuteen, valtioneuvosto myöntää radioluvan.
Radiolupa myönnetään enintään 10 vuodeksi kerrallaan. Edellä 6 §:ssä tarkoitetun toimilupaa
edellyttävän teletoiminnan tarjoamiseen käytettävän radiolähettimen, 22 §:ssä tarkoitetun
digitaalisen televisio- ja radiotoiminnan ja 34 §:ssä tarkoitetun analogisen radiotoiminnan
harjoittamiseen käytettävän radiolähettimen radiolupa myönnetään kuitenkin enintään 20 vuodeksi
kerrallaan.
Edellä 11 §:ssä tarkoitetussa huutokauppamenettelyssä toimiluvan saaneelle tai tällaisen toimiluvan
siirron saajalle Liikenne- ja viestintävirasto myöntää radioluvan hakemuksesta sen jälkeen, kun
toimiluvan haltija on suorittanut 287 §:ssä säädetyn toimilupamaksun ensimmäisen maksuerän.
Radiolupa, joka myönnetään 34 §:n 2 momentissa tarkoitettuun enintään kolme kuukautta
kestävään toimintaan, voidaan myöntää uudelleen samalle tai osittain samalle peittoalueelle ja
samalle toiminnanharjoittajalle tai pääosin saman ohjelmiston tarjoamiseen aikaisintaan kahden
kuukauden kuluttua edellisen radioluvan päättymisestä. Mitä edellä säädetään, ei kuitenkaan koske
toimintaa, joka on tilapäistä tai ei ole muusta syystä jatkuvaa tai säännöllistä.
Radiolupa myönnetään 34 §:n 2 momentissa tarkoitettuun vähäiseen, rajatulla alueella
harjoitettavaan radiotoimintaan enintään vuodeksi kerrallaan.
Radiolupa 34 §:n 2 momentissa tarkoitettuun toimintaan on myönnettävä, jos ei ole ilmeistä syytä
epäillä, että hakija rikkoo tätä lakia tai syyllistyy rikoslain 11 luvun 10 §:ssä tarkoitettuun
kiihottamiseen kansanryhmää vastaan taikka 10 a §:ssä tarkoitettuun törkeään kiihottamiseen
kansanryhmää vastaan tai mainitun lain 34 a luvun 1 §:n 1 momentin 2 kohdassa tarkoitettuun
terroristisessa tarkoituksessa tehtyyn julkiseen kehottamiseen rikokseen.

41 § (23.11.2018/1003)
Radioluvan ja taajuusvarauksen myöntämisen edellytykset
Jollei tämän pykälän 2–4 momentista muuta johdu, radiolupa tai 44 §:ssä säädetyt edellytykset
täyttävä taajuusvaraus on myönnettävä, jos:
1) sitä haetaan taajuusalueelle, joka 95 §:n 1 momentin nojalla annetussa valtioneuvoston
asetuksessa tai 96 §:n 1 momentin nojalla annetussa Liikenne- ja viestintäviraston määräyksessä on
osoitettu hakemuksessa tarkoitettuun käyttöön;
2) taajuusalueelta on osoitettavissa teknisesti tarkoituksenmukaisia radiotaajuuksia hakijan
käytettäväksi tai varattavaksi;
3) radiolähettimen vaatimustenmukaisuus on varmistettu; ja
4) ei ole perusteltua syytä epäillä hakijan rikkovan radioviestintää koskevia säännöksiä, määräyksiä
tai radiolupaan liitettyjä ehtoja tai vaarantavan ilmeisesti kansallista turvallisuutta.
(30.12.2020/1207)
Jos hakijan aiemmasta radioluvasta tai taajuusvarauksesta, joka koskee samaa laiteryhmää kuin
haettava uusi lupa tai varaus, on maksamatta muu kuin määrältään vähäinen erääntynyt maksu,
lupa tai varaus voidaan jättää myöntämättä.
Jos hakijan tarkoituksena on harjoittaa 6 §:ssä tarkoitettua toimiluvanvaraista teletoimintaa tai 22
§:ssä tarkoitettua toimiluvanvaraista televisiotoimintaa taikka 34 §:ssä tarkoitettua radiotoimintaa,
radiolupaa tai radiotaajuuksien varausta ei voida myöntää, jos hakijalla ei ole tarvittavaa verkko- tai
ohjelmistotoimilupaa.
Jos radiolupa tai radiotaajuuksien varaus voidaan radiotaajuuksien niukkuuden vuoksi myöntää vain
osalle hakijoista, se on myönnettävä niille hakijoille, joiden toiminta parhaiten edistää 1 §:ssä
säädettyjä lain tavoitteita.
Radioluvan hakija tai haltija taikka tarvittaessa myös muu teleyritys on velvollinen antamaan
Liikenne- ja viestintävirastolle sen pyytämät 4 momentissa tarkoitetun lupapäätöksen tekemisessä
tarvittavat tiedot.

42 § (23.11.2018/1003)
Lupaehdot
Liikenne- ja viestintävirasto voi liittää radiolupaan taajuuksien tehokkaan ja tarkoituksenmukaisen
käytön, viestintämarkkinoiden tehokkuuden ja radioviestinnän häiriöiden estämisen tai poistamisen
kannalta tarpeellisia ehtoja. Liikenne- ja viestintävirasto voi lisäksi lupaehdoissa määrätä, että
radiolupaa on säilytettävä radiolähettimen välittömässä läheisyydessä.
Suuren häiriöriskin aiheuttavan radiolähettimen lupaehdoissa voidaan määrätä, että kuuden
kuukauden kuluessa lähettimen käyttöön oikeuttavan radioluvan voimaantulosta tai lähettimen
teknisiä ominaisuuksia koskevan radioluvan muutoksen voimaantulosta on tarkastettava, että
lähetin ja sen toiminta ovat määräysten ja radioluvan ehtojen mukaisia. Liikenne- ja viestintävirasto
tekee tarkastuksen luvanhaltijan hakemuksesta. Liikenne- ja viestintävirasto määrää ne
radiolähetinlajit, joiden katsotaan aiheuttavan suuren häiriöriskin ja antaa tarkemmat määräykset
niiden tarkastusmenettelystä sekä lähettimien säätämisestä ja muista lähettimen käytön
edellytyksistä. (30.12.2020/1207)

43 § (23.11.2018/1003)
Kuulemisvelvollisuus
Teleyrityksiä ja viestintäpalvelujen käyttäjiä edustaville tahoille on varattava tilaisuus esittää
käsityksensä yleiseen teletoimintaan tarkoitetun radioluvan myöntämisestä, 39 §:n 3 momentin
nojalla annettavasta Liikenne- ja viestintäviraston määräyksestä, 95 §:n 1 momentin nojalla
annettavasta valtioneuvoston asetuksesta sekä 96 §:n 1 momentin nojalla annettavasta Liikenne- ja
viestintäviraston määräyksestä ennen sen antamista. Teleyrityksiä ja viestintäpalvelujen käyttäjiä
edustaville tahoille on varattava tilaisuus kuukauden kuluessa esittää käsityksensä säännöksen,
päätöksen tai määräyksen muuttamisesta. Poikkeuksellisissa tilanteissa kuukauden määräajasta
voidaan poiketa. Jos ehdotetut muutokset ovat vähäisiä ja niistä on sovittu radioluvan haltijan
kanssa, kuulemisvelvollisuutta ei ole.

44 §
Radiotaajuuksien varaus
Ennen radioluvan hakemista radiolähettimen käyttöön tarvittaviin radiotaajuuksiin voidaan hakea
varaus, jos se on perusteltua radiojärjestelmän suunnittelun tai toteuttamisen vuoksi taikka jos
radiolähettimen hankkiminen edellyttää ennakkotietoa käytettävissä olevista radiotaajuuksista.
Taajuusvaraus myönnetään enintään vuodeksi kerrallaan. Varaus raukeaa, kun varauksessa
tarkoitetun radiolähettimen käyttöön myönnetään 39 §:ssä säädetty radiolupa.

45 § (23.11.2018/1003)
Taajuusvarauksen myöntäminen
Taajuusvarauksen myöntää Liikenne- ja viestintävirasto. Hakemuksessa on esitettävä Liikenne- ja
viestintäviraston pyytämät hakemuksen käsittelemiseksi tarpeelliset tiedot.
Liikenne- ja viestintävirasto myöntää 6 §:ssä tarkoitetun verkkotoimiluvan haltijalle
taajuusvarauksen toimiluvan voimaantulosta lukien ilman hakemusta. (30.12.2020/1207)
Jos 6 §:ssä säädetyn verkkotoimiluvan mukaisen toiminnan radioluvan voimassaolo lakkaa
toimiluvan ollessa vielä voimassa, taajuusvaraus tulee uudelleen voimaan ilman hakemusta.
(30.12.2020/1207)

46 § (23.11.2018/1003)
Radioluvan uusiminen hakemuksetta
Liikenne- ja viestintävirasto voi uusia myöntämänsä radioluvan ilman radioluvan haltijan hakemusta
enintään kymmeneksi vuodeksi kerrallaan, jos luvanhaltija on antanut uusimiseen kirjallisen
suostumuksensa.
Liikenne- ja viestintävirasto voi olla uusimatta radiolupaa, jos 41 §:ssä säädetyt radioluvan
myöntämisen edellytykset eivät täyty tai 49 §:ssä säädetyt radioluvan peruuttamisen edellytykset
täyttyvät.

47 § (23.11.2018/1003)
Radioluvan muuttaminen
Liikenne- ja viestintävirasto voi radioluvan voimassa ollessa muuttaa lupaehtoja ilman luvanhaltijan
suostumusta, jos se on välttämätöntä radiotaajuudelle vahvistetun käyttösuunnitelman
muuttumisen, taajuuksia koskevien määräysten tai kansainvälisten sopimusvelvoitteiden vuoksi
taikka jos se on perusteltua radioviestinnän häiriöiden estämisen tai poistamisen taikka
radiotaajuusalueen ensisijaisen käyttötarkoituksen mukaisen käytön vuoksi.
Verkkotoimiluvan haltijan, jolle on myönnetty 6 §:n 1 momentissa tarkoitettu verkkotoimilupa,
radioluvan ehtoja voidaan muuttaa myös, jos se on välttämätöntä markkinoilla toimivan
teleyrityksen taloudellisissa tai teknisissä toimintaedellytyksissä tapahtuvan muutoksen vuoksi
taikka johtuu uuden teleyrityksen tulosta markkinoille, tai vastaavasta muusta
markkinaolosuhteiden muutoksen aiheuttamasta tarpeesta järjestellä uudelleen radiotaajuuksien
käyttöä.
Radioluvan ehtoja voidaan muuttaa radioluvan haltijan hakemuksesta. Jos sähköisten
viestintäpalvelujen tarjontaa koskevan radioluvan haltija hakee muutosta radioluvan ehtoihin,
Liikenne- ja viestintäviraston on ennen ratkaisun antamista ilmoitettava radioluvan haltijalle, miten
Liikenne- ja viestintäviraston tekemä uudelleentarkastelu vaikuttaisi radiolupaan, ja annettava
samalla radioluvan haltijalle kohtuullinen määräaika hakemuksen peruttamiseen.
Jos sähköisten viestintäpalvelujen tarjontaan käytettävää teknologiaa ei ole toimiluvassa erikseen
määrätty, toimiluvanhaltijan on ennen toiminnan aloittamista ilmoitettava Liikenne- ja
viestintävirastolle verkossa käytettävä teknologia. Jos toimiluvanhaltija muuttaa käytettävää
teknologiaa, sen on ennen muutoksen toteuttamista ilmoitettava siitä Liikenne- ja viestintävirastolle.

48 § (23.11.2018/1003)
Radioluvan siirtäminen ja vuokraaminen
Muun kuin verkko- tai ohjelmistotoimilupaa edellyttävään toimintaan tarkoitetun radioluvan saa
siirtää. Radioluvassa voidaan kuitenkin kieltää luvan siirtäminen, jos radiolähettimen käyttäminen
edellyttää 265 §:ssä tarkoitettua pätevyystodistusta tai luvan siirtämisellä voi olla huomattavia
vaikutuksia viestintämarkkinoiden yleiseen kehitykseen.
Siirrosta on viipymättä ilmoitettava Liikenne- ja viestintävirastolle. Liikenne- ja viestintävirasto voi
kuukauden kuluessa ilmoituksen vastaanottamisesta hylätä radioluvan siirron, jos on ilmeistä, että
40 §:n 5 momentissa tai 41 §:n 1 momentissa säädetyt radioluvan myöntämisen edellytykset eivät
täyty taikka radiolupahakemus hylätään 41 §:n 2 tai 3 momentin perusteella.
Radioluvan siirtämiseksi ei katsota luvan luovuttamista sen haltuun, jolle luvanhaltija vuokraa tai
muuten antaa radiolähettimensä väliaikaisesti käytettäväksi. Luvanhaltija vastaa tällöinkin siitä, että
radiolähetintä käytetään lupaehtojen mukaisesti.
Jos luvanhaltija sulautuu osakeyhtiölaissa (624/2006) tarkoitetulla tavalla toiseen osakeyhtiöön,
radiolupa siirtyy vastaanottavalle yhtiölle. Jos luvanhaltijan liiketoiminta, johon radiolupa liittyy,
kokonaisuudessaan luovutetaan, radiolupa siirtyy vastaanottajalle. Jos radioluvan haltija asetetaan
konkurssiin ja konkurssipesän hallinto viipymättä ilmoittaa Liikenne- ja viestintävirastolle, että
konkurssipesä jatkaa luvanhaltijan elinkeinotoimintaa, radiolupa siirtyy konkurssipesälle.

49 § (23.11.2018/1003)
Radioluvan ja radiotaajuuksien varauksen peruuttaminen
Liikenne- ja viestintävirasto voi kokonaan tai osittain peruuttaa radioluvan tai radiotaajuuksien
varauksen, jos:
1) luvanhaltija 330–332 §:n mukaisesti määrätyistä toimenpiteistä huolimatta vakavasti tai
toistuvasti radioviestinnän häiriöttömyyden kannalta olennaisella tavalla rikkoo tätä lakia taikka sen
nojalla annettuja säännöksiä tai määräyksiä tai lupaehtoja taikka olennaisesti rikkoo radiolupaan tai
radiotaajuuksien varaukseen liittyvää maksuvelvollisuutta;
2) luvanhaltija tahallaan tai huolimattomuudesta lähettää radiolähettimellä rikoslain 34 luvun 10
§:ssä tarkoitetun perättömän vaarailmoituksen taikka muulla tavalla häiritsee tai haittaa
turvallisuusradioviestintää;
3) luvanhaltija ei käytä luvassa osoitettuja radiotaajuuksia eikä ota niitä käyttöön Liikenne- ja
viestintäviraston asettamassa kohtuullisessa määräajassa;
4) radiolähetin käyttää radiotaajuuksia epätarkoituksenmukaisella tavalla teknisten
ominaisuuksiensa vuoksi;
5) 96 §:n 6 momentissa tarkoitetut edellytykset luvan haltijan käytössä olevan taajuusalueen
toissijaiseen käyttöön eivät täyty;
6) televisio- ja radiotoimintaa varten myönnetty ohjelmistotoimilupa lakkaa olemasta voimassa;
7) 6 §:ssä tarkoitettu verkkotoimilupa lakkaa olemasta voimassa; taikka
8) Suomea velvoittavat kansainväliset sopimukset edellyttävät peruuttamista.
Edellä 1 momentin 3 kohdassa tarkoitettuun määräajan asettamispäätökseen ei saa erikseen hakea
muutosta valittamalla.

50 § (23.11.2018/1003)
Päätös häiriösuojauksesta
Liikenne- ja viestintävirasto voi radiotaajuuksien käyttäjän hakemuksesta päättää toimenpiteistä
kiinteän radiovastaanottoaseman suojaamiseksi häiriöiltä, jos päätös voidaan tehdä tuottamatta
muille radiotaajuuksien käyttäjille suojauksella saavutettavaan etuun nähden kohtuutonta
taloudellista tai muuta vahinkoa.
Päätöksessä, joka on voimassa enintään kymmenen vuotta kerrallaan, voidaan asettaa suojattavan
aseman rakennetta, sijaintia ja käyttöä koskevia ehtoja. Päätös voidaan peruuttaa tai sen ehtoja
muuttaa, jos päätöstä tehtäessä vallinneet olosuhteet muuttuvat olennaisesti.

III OSA
VELVOLLISUUKSIEN ASETTAMINEN JA YLEISPALVELU
7 luku
Velvollisuuksien perusteet
51 § (30.12.2020/1207)
Markkinamäärittely
Liikenne- ja viestintäviraston on säännöllisin väliajoin määriteltävä merkitykselliset
viestintämarkkinat, joista se tekee markkina-analyysin 52 §:n mukaisesti. Liikenne- ja
viestintäviestintäviraston on otettava mahdollisimman tarkasti huomioon komission markkinaanalyysia ja huomattavan markkinavoiman arviointia koskevat suuntaviivat sekä komission suositus
merkityksellisistä tuote- ja palvelumarkkinoista. Lisäksi Liikenne- ja viestintäviraston on tarvittaessa
otettava huomioon 51 a §:ssä tarkoitetun maantieteellisen kartoituksen tulos.

51 a § (30.12.2020/1207)
Viestintäverkkoja koskeva maantieteellinen kartoitus
Liikenne- ja viestintäviraston on tehtävä vähintään kolmen vuoden välein maantieteellinen kartoitus
laajakaistaverkkojen kattavuudesta.
Virasto voi sisällyttää kartoitukseen ennusteen laajakaistaverkkojen saatavuudesta. Ennusteen tulee
sisältää asianmukaiset tiedot yritysten tai viranomaisten aikeesta ottaa käyttöön uusia verkkoja
sekä laajentaa tai parantaa olemassa olevia verkkojaan siltä osin kuin tällaisia tietoja on saatavilla ja
ne voidaan toimittaa kohtuullisin toimin.
Virasto voi nimetä alueet, joille kartoituksen ja ennusteen mukaan ei suunnitella otettavan käyttöön
erittäin suuren kapasiteetin verkkoa tai suunnitella verkon parannuksia tai laajennuksia, joilla
olemassa olevan verkon latausnopeus nostetaan vähintään 100 megabittiin sekunnissa sillä
ajanjaksolla, jonka ennuste kattaa.
Virasto voi pyytää yrityksiä ja viranomaisia ilmoittamaan aikeistaan ottaa käyttöön erittäin suuren
kapasiteetin verkkoja nimetyillä alueilla. Jos joku yritys tai viranomainen mainitun pyynnön
perusteella ilmoittaa tällaisista aikomuksistaan, virasto voi velvoittaa muita yrityksiä ilmoittamaan
vastaavista aikeistaan tai aikeistaan tehdä olemassa olevaan verkkoon merkittäviä parannuksia tai
laajennuksia nimetyllä alueella. Viraston on ilmoitettava kiinnostuksensa ilmaisseelle yritykselle,
onko alueella olemassa tai todennäköisesti tulossa viestintäverkko. Viraston on noudatettava
tehokasta, puolueetonta, avointa ja syrjimätöntä menettelyä.
Viranomaisten on otettava huomioon kartoituksen ja ennusteen tulokset sekä nimetyt alueet
laatiessaan kansallisia laajakaistasuunnitelmia, myöntäessään julkista tukea laajakaistaverkkojen
rakentamiseen, asettaessaan verkkotoimilupien peittovelvoitteita sekä tarkastaessaan
yleispalveluvelvollisuuden soveltamisalaan kuuluvien palveluiden saatavuutta.

52 § (30.12.2020/1207)
Markkina-analyysi ja päätös huomattavasta markkinavoimasta
Liikenne- ja viestintäviraston on kilpailutilanteen selvittämiseksi tehtävä merkityksellisiksi
määritellyistä tukku- ja vähittäismarkkinoista säännöllisin väliajoin markkina-analyysi. Markkinaanalyysi on tehtävä viimeistään kolmen vuoden kuluttua komission antamasta
markkinasuosituksesta, jos kyseessä on aiemmin määrittelemättömät markkinat ja vähintään viiden
vuoden välein, jos kyseessä ovat jo aiemmin määritellyt markkinat. Viiden vuoden määräaikaa
voidaan pidentää enintään vuodella, jos Liikenne- ja viestintävirasto pyytää sitä komissiolta
vähintään neljä kuukautta ennen määräajan päättymistä, eikä komissio kiellä sitä kuukauden
kuluessa pyynnöstä. Liikenne- ja viestintäviraston on markkina-analyysia tehdessään otettava
mahdollisimman tarkasti huomioon komission markkina-analyysia ja huomattavan markkinavoiman
arviointia koskevat suuntaviivat.
Liikenne- ja viestintävirasto voi pyytää Euroopan sähköisen viestinnän sääntelyviranomaisten
yhteistyöelimeltä apua markkina-analyysin tekemiseen, jos Liikenne- ja viestintävirasto katsoo,
ettei se pysty tekemään markkina-analyysia 1 momentin mukaisessa aikataulussa.
Liikenne- ja viestintävirasto voi asettaa markkinoilla 53, 53 a tai 54 §:ssä tarkoitettuja
velvollisuuksia, jos:
1) markkinoille tulolle on suuria ja pysyväisluonteisia rakenteellisia, oikeudellisia tai sääntelyllisiä
esteitä;
2) markkinarakenne ei ole omiaan johtamaan todelliseen kilpailuun merkityksellisellä aikavälillä; ja
3) pelkän kilpailulainsäädännön soveltaminen ei riitä korjaamaan markkinoiden häiriöitä.
Liikenne- ja viestintäviraston tulee katsoa, että 3 momentissa tarkoitetut edellytykset täyttyvät
automaattisesti, jos tarkastellut markkinat sisältyvät komission suositukseen merkityksellisistä
tuote- ja palvelumarkkinoista luetelluilla markkinoilla, jollei se erikseen totea, ettei yksi tai useampi
3 momentissa tarkoitetuista edellytyksistä täyty.
Liikenne- ja viestintäviraston on 1 momentissa tarkoitettua markkina-analyysia tehdessään
arvioitava markkinoita ennakoivasta näkökulmasta ottaen huomioon:
1) markkinoiden kehityssuunnat, jotka vaikuttavat tosiasiallisen kilpailun syntymisen
todennäköisyyteen;
2) tukku- ja vähittäismyyntitason kilpailurajoitukset;
3) muut toimenpiteet ja velvollisuudet, joita kyseisille markkinoille on asetettu; sekä
4) muille merkityksellisille markkinoille huomattavan markkinavoiman perusteella asetetut
velvollisuudet.
Liikenne- ja viestintävirasto voi yhdessä toisen Euroopan talousalueeseen kuuluvan jäsenvaltion,
jäljempänä ETA-valtion, asianomaisen sääntelyviranomaisen kanssa pyytää Euroopan sähköisen
viestinnän sääntelyviranomaisten yhteistyöelintä tekemään analyysin mahdollisista valtioiden rajat
ylittävistä markkinoista, joiden perusteella komissio voi antaa päätöksiä, joissa määritellään
valtioiden rajat ylittävät markkinat.
Jos kyseessä ovat valtion rajat ylittävät markkinat, Liikenne- ja viestintäviraston on markkinaanalyysiä tehdessään toimittava yhteistyössä toisen ETA-valtion sääntelyviranomaisen kanssa sekä
tehtävä tämän kanssa yhteen sovitetusti päätös 53, 53 a tai 54 §:n mukaisesti asetettavista,
muutettavista tai poistettavista velvollisuuksista. Liikenne- ja viestintävirasto voi toimia yhteistyössä
toisen ETA-valtion sääntelyviranomaisen kanssa myös tilanteessa, jossa maiden markkinaolot ovat
riittävän yhtenäiset. Liikenne- ja viestintäviraston ja toisen ETA-valtion sääntelyviranomaisen on
otettava mahdollisimman tarkasti huomioon Euroopan komission markkina-analyysia ja
huomattavan markkinavoiman arviointia koskevat suuntaviivat.
Liikenne- ja viestintävirasto voi yhdessä toisen ETA-valtion sääntelyviranomaisen kanssa pyytää
Euroopan sähköisen viestinnän sääntelyviranomaisen yhteistyöelintä tekemään analyysin
mahdollisesta valtioiden rajat ylittävästä loppukäyttäjien kysynnästä. Liikenne- ja viestintävirasto voi
tehdä pyynnön, jos se havaitsee vakavia ongelmia kysyntään vastaamisessa 51 §:ssä tarkoitetussa
komission suosituksessa luetelluilla markkinoilla. Liikenne- ja viestintäviraston on perusteltava
pyyntö ja osoitettava sen tueksi näyttöä. Jos Euroopan sähköisen viestinnän sääntelyviranomaisten
yhteistyöelin antaa analyysin perusteella suuntaviivoja yhteisistä lähestymistavoista, Liikenne- ja
viestintäviraston on otettava ne mahdollisimman tarkasti huomioon 53, 53 a ja 54 §:ssä tarkoitettuja
velvollisuuksia asettaessaan.
Liikenne- ja viestintäviraston on päätöksellään määrättävä yritys huomattavan markkinavoiman
yritykseksi, jos sillä markkina-analyysin perusteella havaitaan olevan tietyillä markkinoilla yksin tai
yhdessä muiden kanssa sellaista taloudellista vaikutusvaltaa, jonka turvin se voi toimia
huomattavassa määrin riippumattomana kilpailijoista, kuluttajista tai muista käyttäjistä. Liikenne- ja
viestintäviraston on arvioidessaan yrityksen huomattavaa markkinavoimaa otettava erittäin tarkasti
huomioon komission markkina-analyysia ja huomattavan markkinavoiman arviointia koskevat
suuntaviivat.
Yrityksellä, jolla on 9 momentin mukaan tietyillä markkinoilla huomattava markkinavoima, voidaan
katsoa olevan sama asema myös niihin läheisessä yhteydessä olevilla markkinoilla, jos yritys
kykenee laajentamaan markkinavoimaansa ensimmäisiltä markkinoilta niihin läheisessä yhteydessä
oleville markkinoille ja siten vahvistamaan markkinavoimaansa myös näillä markkinoilla.
Liikenne- ja viestintäviraston on muutettava huomattavaa markkinavoimaa koskevaa päätöstä, jos
markkina-analyysin perusteella markkinoiden kilpailutilanteessa havaitaan tapahtuneen
merkityksellisiä muutoksia. Liikenne- ja viestintäviraston on päätöksellään poistettava yritykseltä
huomattavan markkinavoiman asema tietyillä markkinoilla, jos markkina-analyysin perusteella
havaitaan, ettei yrityksellä enää ole 9 momentissa tarkoitettua huomattavaa markkinavoimaa tai jos
muuttuneet olosuhteet markkinoilla eivät enää täytä 3–5 momentissa säädettyjä edellytyksiä.
Huomattavan markkinavoiman yrityksen tulee ilmoittaa velvollisuuksien poistamisesta niille
osapuolille, joita velvollisuuksien poistaminen koskee. Liikenne- ja viestintävirasto voi asettaa
määräajan ilmoituksen tekemiselle sekä vahvistaa ilmoitukseen liittyviä erityisedellytyksiä ja
irtisanomisaikoja.

53 § (30.12.2020/1207)
Tukkumarkkinoilla huomattavan markkinavoiman yritykselle asetettavat
velvollisuudet
Liikenne- ja viestintäviraston on päätöksellään asetettava huomattavan markkinavoiman yritykselle
56, 61 ja 65 §:ssä sekä 10 luvussa tarkoitettuja velvollisuuksia, jos ne ovat tarpeen kilpailun
esteiden poistamiseksi tai kilpailun edistämiseksi kyseisillä merkityksellisillä markkinoilla.
Poiketen siitä, mitä 1 momentissa säädetään, Liikenne- ja viestintävirasto voi päätöksellään asettaa
huomattavan markkinavoiman yritykselle, jolla katsotaan olevan 52 §:n 9 momentissa tarkoitettu
huomattava markkinavoima myös kyseisten markkinoiden läheisessä yhteydessä olevilla
markkinoilla, 68–71 ja 74 §:ssä tarkoitettuja velvollisuuksia.
Liikenne- ja viestintäviraston on 1 ja 2 momentissa tarkoitettujen velvollisuuksien asettamista
harkitessaan arvioitava, riittäisivätkö 55 §:n perusteella asetettavat velvollisuudet, kaupalliset
käyttöoikeustarjoukset tai 53, 53 a tai 54 §:n perusteella aiemmin asetetut velvollisuudet
loppukäyttäjien edun turvaamiseksi.
Edellä 1 ja 2 momentissa tarkoitettujen velvollisuuksien tulee olla oikeassa suhteessa tavoiteltavaan
päämäärään, ja niitä asetettaessa tulee erityisesti ottaa huomioon:
1) yhteenliittämisen tai käyttöoikeuden tekninen ja taloudellinen tarkoituksenmukaisuus
markkinoiden kehitysaste ja yhteenliittämisen tai käyttöoikeuden laatu huomioon ottaen;
2) käyttöoikeuden toteuttamiskelpoisuus käytettävissä oleva kapasiteetti huomioon ottaen;
3) tietosuojaan ja tietoturvaan liittyvät vaatimukset;
4) huomattavan markkinavoiman yrityksen tekemät investoinnit ja riskit huomioiden erityisesti
erittäin suuren kapasiteetin verkkoon tehtävät investoinnit;
5) tarve turvata kilpailu pitkällä aikavälillä;
6) asiaan liittyvät teollis- ja tekijänoikeudet;
7) eurooppalaisten palvelujen tarjoaminen;
8) odotettavissa oleva teknologinen kehitys, joka vaikuttaa verkon suunnitteluun ja hallintaan;
9) tarve varmistaa teknologianeutraalius.
Huomattavaa markkinavoimaa koskevassa päätöksessään Liikenne- ja viestintäviraston on
arvioitava yrityksille asetettavien velvollisuuksien vaikutukset markkinoille.
Liikenne- ja viestintäviraston on muutettava 1 ja 2 momentissa tarkoitettua päätöstä, jos 1–
3 momentissa tarkoitetuissa seikoissa taikka markkinoiden kilpailutilanteessa tapahtuu
merkityksellisiä muutoksia.

53 a § (30.12.2020/1207)
Ainoastaan tukkumarkkinoilla toimivalle huomattavan markkinavoiman
yritykselle asetettavat velvollisuudet
Poiketen siitä, mitä 53 §:n 1 momentissa säädetään, Liikenne- ja viestintävirasto voi päätöksellään
asettaa ainoastaan tukkumarkkinoilla toimivalle huomattavan markkinavoiman yritykselle ainoastaan
56 §:n 3 momentissa ja 61, 67 ja 68 §:ssä sekä 71 §:n 2 momentin 3 kohdassa tarkoitettuja
velvollisuuksia, jos ne ovat perusteltuja markkina-analyysin ja ainoastaan tukkumarkkinoilla toimivan
huomattavan markkinavoiman yrityksen toimintaa koskevan ennakkoarvioinnin perusteella.
Liikenne- ja viestintäviraston on muutettava 1 momentissa tarkoitettua päätöstä, jos sen
perusteena olevissa seikoissa tapahtuu merkityksellisiä muutoksia. Mainitussa momentissa
tarkoitettujen yritysten on ilmoitettava Liikenne- ja viestintävirastolle merkityksellisistä muutoksista
ilman aiheetonta viivästystä.
Liikenne- ja viestintäviraston on lisäksi muutettava 1 momentissa tarkoitettua päätöstä, jos se
ainoastaan tukkumarkkinoilla toimivan huomattavan markkinavoiman yrityksen asiakkailleen
tarjoamien ehtojen ja edellytysten perusteella arvioi, että on syntynyt tai voi todennäköisesti syntyä
käyttäjiin haitallisesti vaikuttavia kilpailuongelmia sekä tarvittaessa asetettava päätöksellään
yritykselle 1 momentissa tarkoitettujen velvollisuuksien lisäksi 56 §:n 1 ja 2 momentissa sekä 69–
71 ja 74 §:ssä tarkoitettuja velvollisuuksia.

54 § (23.11.2018/1003)
Vähittäismarkkinoilla huomattavan markkinavoiman yritykselle asetettavat
velvollisuudet
Liikenne- ja viestintäviraston on päätöksellään asetettava vähittäismarkkinoilla toimivalle
huomattavan markkinavoiman yritykselle tarpeen mukaan 2 momentissa tarkoitettuja tehokkaan
kilpailun turvaamiseksi välttämättömiä lisävelvoitteita, jos Liikenne- ja viestintävirasto
vähittäismarkkinoista tehdyn markkina-analyysin perusteella toteaa, että määritellyillä
vähittäismarkkinoilla ei ole kilpailua ja tukkumarkkinoilla toimivalle huomattavan markkinavoiman
yritykselle asetetut velvoitteet eivät riittävästi edistä kilpailua vähittäismarkkinoilla.
Liikenne- ja viestintävirasto voi 1 momentissa tarkoitetun tavoitteen saavuttamiseksi määrätä, että
vähittäismarkkinoilla toimiva huomattavan markkinavoiman yritys ei saa:
1) periä kohtuuttomia hintoja;
2) estää markkinoille pääsyä tai rajoittaa kilpailua perusteettoman alhaisella hinnoittelulla;
3) suosia tiettyjä käyttäjiä epäasiallisella tavalla;
4) sitoa tiettyä tuotetta tai palvelua muihin tuotteisiin tai palveluihin.
Liikenne- ja viestintävirasto voi 1 momentissa tarkoitettujen tavoitteiden saavuttamiseksi ja
loppukäyttäjien etujen suojelemiseksi asettaa vähittäismarkkinoilla toimivalle huomattavan
markkinavoiman yritykselle lisäksi velvollisuuden noudattaa:
1) Liikenne- ja viestintäviraston asettamia enimmäishintoja;
2) kustannussuuntautunutta hinnoittelua;
3) vastaavilla markkinoilla käytettävää hinnoittelua; tai
4) hinnoittelun valvontaa koskevia velvollisuuksia.
(30.12.2020/1207)
Asetetun lisävelvoitteen tulee olla oikeassa suhteessa sillä tavoiteltavaan päämäärään.
Liikenne- ja viestintäviraston on muutettava 1 momentissa tarkoitettua päätöstä, jos markkinoiden
kilpailutilanteessa tapahtuu merkityksellisiä muutoksia.

55 § (30.12.2020/1207)
Muun kuin huomattavan markkinavoiman aseman perusteella asetettavat
velvollisuudet
Liikenne- ja viestintävirasto voi päätöksellään asettaa teleyritykselle sekä 55 a §:n 1 momentissa,
55 d §:n 2 momentissa ja 55 e §:ssä tarkoitetulle yritykselle tässä laissa jäljempänä säädetyin
edellytyksin muunkin kuin huomattavan markkinavoiman perusteella 7 a luvun mukaisia
käyttöoikeuden luovutusta ja yhteenliittämistä koskevia sekä näihin liittyviä velvollisuuksia.
Asetettujen velvollisuuksien on oltava puolueettomia, avoimia, oikeasuhtaisia ja syrjimättömiä.
Liikenne- ja viestintäviraston on arvioitava 1 momentin perusteella asetettujen velvollisuuksien ja
ehtojen tuloksia viiden vuoden kuluttua velvollisuuksien asettamisesta. Liikenne- ja
viestintäviraston on muutettava tai peruutettava 1 momentissa tarkoitettu päätös, jos
velvollisuuden asettamisen edellytyksenä olleissa olosuhteissa tapahtuu merkityksellisiä muutoksia.

7 a luku (30.12.2020/1207)
Muun kuin huomattavan markkinavoiman perusteella
asetettavat käyttöoikeuden luovutukseen ja
yhteenliittämiseen liittyvät velvollisuudet
55 a § (30.12.2020/1207)
Muun kuin huomattavan markkinavoiman perusteella asetettavat
käyttöoikeuden luovutukseen liittyvät velvollisuudet
Liikenne- ja viestintävirasto voi 55 §:n mukaisella päätöksellä asettaa teleyritykselle ja muille
johtojen ja kaapeleiden omistajille muun kuin huomattavan markkinavoiman perusteella
velvollisuuden luovuttaa käyttöoikeuden johtoihin ja kaapeleihin sekä niiden liitännäistoimintoihin
rakennuksissa tai päätöksessä määriteltyyn ensimmäiseen rakennuksen ulkopuolella sijaitsevaan
keskittimeen tai jakelupisteeseen saakka, jos johtojen ja kaapeleiden toisintaminen olisi
taloudellisesti tehotonta tai fyysisesti mahdotonta.
Liikenne- ja viestintävirasto voi liittää 1 momentin mukaiseen velvollisuuteen määräyksiä johtojen ja
kaapeleiden sekä niiden liitännäistoimintojen ja -palvelujen käyttöoikeudesta, avoimuudesta ja
syrjimättömyydestä, käyttöoikeuden kustannusten jakamisesta sekä mahdollisesta
mukauttamisesta riskitekijöiden huomioimiseksi.
Liikenne- ja viestintävirasto voi asettaa 1 momentin mukaisen velvollisuuden käyttöoikeuden
luovuttamiseen ensimmäistä keskitintä tai jakelupistettä pidemmälle, jos johtojen ja kaapelien
toisintamiseen liittyvät taloudelliset tai fyysiset esteet ovat niin suuria ja pysyväisluonteisia, että
1 momentin mukaisesti asetettu velvollisuus ei riitä estämään kilpailun vähenemistä merkittävästi.
Virasto voi asettaa velvollisuuden käyttöoikeuden luovuttamiseen oikeudenmukaisin ja kohtuullisin
ehdoin sellaiseen pisteeseen asti, joka on riittävän lähellä loppukäyttäjiä ollakseen kaupallisesti
kannattava. Viraston tulee ottaa mahdollisimman tarkasti huomioon Euroopan sähköisen viestinnän
sääntelyviranomaisten yhteistyöelimen suuntaviivat pistettä määritellessään. Virasto voi liittää
velvollisuuteen aktiivisia tai virtuaalisia käyttöoikeuksia koskevia velvollisuuksia, jos se on teknisesti
ja taloudellisesti perusteltua.
Liikenne- ja viestintävirasto ei saa asettaa 3 momentin mukaisia velvollisuuksia, jos 53 a §:n
mukaisesti ainoastaan tukkumarkkinoilla toimiva yritys asettaa muiden teleyritysten saataville
vastaavanlaisen vaihtoehdon, jonka kautta muut teleyritykset voivat saada käyttöoikeuden toisten
johtoihin, kaapeleihin sekä niiden liitännäistoimintoihin oikeudenmukaisin, syrjimättömin ja
kohtuullisin ehdoin ja edellytyksin.
Poiketen siitä, mitä 4 momentissa säädetään, Liikenne- ja viestintävirasto voi päätöksellään asettaa
3 momentin mukaisia velvollisuuksia, jos ainoastaan tukkumarkkinoilla toimivan yrityksen verkko on
julkisesti rahoitettu.
Liikenne- ja viestintävirasto voi soveltaa 4 momenttia myös sellaisiin teleyrityksiin, jotka tarjoavat
käyttöoikeuden erittäin suuren kapasiteetin verkkoon oikeudenmukaisin, syrjimättömin ja
kohtuullisin ehdoin ja edellytyksin.
Liikenne- ja viestintävirasto ei saa asettaa 3 momentin mukaisia velvollisuuksia, jos velvollisuuksien
asettaminen vaarantaisi uuden verkon käyttöönoton taloudellisen ja rahoituksellisen
toteutettavuuden.
Edellä 1 ja 3 momentissa tarkoitettua velvollisuutta ei voida asettaa johtojen ja kaapeleiden
omistajille, jos kyseessä olevat johdot ja kaapelit palvelevat julkisen hallinnon
turvallisuusverkkotoiminnasta annetussa laissa tarkoitettua turvallisuusverkkotoimintaa.

55 b § (30.12.2020/1207)
Sähköisen ohjelmaoppaan ja ohjelmointirajapinnan käyttöoikeuden
luovutukseen liittyvien velvollisuuksien asettaminen
Liikenne- ja viestintävirasto voi 55 §:n mukaisella päätöksellä asettaa teleyritykselle muun kuin
huomattavan markkinavoiman perusteella velvollisuuden luovuttaa käyttöoikeuden
oikeudenmukaisin, kohtuullisin ja syrjimättömin ehdoin:
1) digitaalisen television tai radion sähköiseen ohjelmaoppaaseen, jos se on välttämätöntä sen
varmistamiseksi, että tiedot 227 §:ssä tarkoitetun siirtovelvoitteen piiriin kuuluvista digitaalisista
televisio- ja radiolähetyksistä ja lisäpalveluista saatetaan yleisön saataville sähköisessä
ohjelmaoppaassa;
2) televisio- tai radiojärjestelmän ohjelmointirajapintaan, jos se on välttämätöntä sen
varmistamiseksi, että 227 §:ssä tarkoitetun siirtovelvoitteen piiriin kuuluvat digitaaliset televisio- ja
radiolähetykset ja lisäpalvelut voidaan liittää käytössä olevaan ohjelmointirajapintaan.

55 c § (30.12.2020/1207)
Muun kuin huomattavan markkinavoiman perusteella asetettavat passiivisen
infrastruktuurin yhteiskäyttöön ja paikallisiin verkkovierailusopimuksiin
liittyvät velvoitteet
Liikenne- ja viestintävirasto voi 55 §:n mukaisella päätöksellä asettaa teleyritykselle muun kuin
huomattavan markkinavoiman perusteella velvollisuuden passiivisen infrastruktuurin yhteiskäyttöön
sekä velvollisuuden tehdä paikallisia verkkovierailua koskevia sopimuksia. Liikenne- ja
viestintävirasto voi asettaa velvollisuuden, jos se on välittömästi tarpeen radiotaajuuksien käyttöön
perustuvien palveluiden tarjoamiseksi paikallisesti ja jos muiden yritysten ei ole mahdollista saada
käyttöoikeutta vastaavaan infrastruktuuriin oikeudenmukaisin ja kohtuullisin ehdoin ja edellytyksin.
Liikenne- ja viestintävirasto voi asettaa velvollisuuden ainoastaan, jos alueella on
ylitsepääsemättömiä taloudellisia tai fyysisiä esteitä radiotaajuuksia edellyttävien verkkojen tai
palveluiden tarjoamiseen käytettävän infrastruktuurin markkinaehtoiselle käyttöönotolle, minkä
vuoksi loppukäyttäjillä on erittäin rajalliset mahdollisuudet päästä verkkoon tai käyttää palveluita.
Liikenne- ja viestintävirasto voi asettaa velvollisuuksia ainoastaan, jos mahdollisuudesta asettaa
velvollisuuksia on selkeästi todettu 6 §:n 1 momentissa tarkoitettua verkkotoimilupaa tai 39 §:n 1
momentissa tarkoitettua radiolupaa myönnettäessä.
Liikenne- ja viestintäviraston tulee 1 momentissa tarkoitettuja velvoitteita asettaessaan ottaa
huomioon:
1) tarve maksimoida laajakaistayhteydet Euroopan unionissa, tärkeimmillä liikenneväylillä ja
erityisalueilla sekä käyttäjien saatavilla olevaa palveluvalikoimaa ja palveluiden laatua;
2) radiotaajuuksien tehokas käyttö;
3) yhteiskäytön tekninen toteutettavuus sekä siihen liittyvät ehdot;
4) infrastruktuuri- ja palvelukilpailu;
5) teknologinen innovointi;
6) kannusteiden luominen infrastruktuurin käyttöönottoon.
Liikenne- ja viestintävirasto voi asettaa 1 momentin mukaisia käyttöoikeusvelvollisuuksia myös
aktiiviseen infrastruktuuriin, jos 1 momentin mukaiset velvollisuudet eivät riitä tilanteen
korjaamiseen.
Liikenne- ja viestintävirasto voi 314 §:n mukaisen riita-asioiden ratkaisemisen yhteydessä määrätä
1 momentin mukaisen infrastruktuurin käyttöoikeuden saajalle velvollisuuden antaa infrastruktuurin
haltijalle alueella, jota 1 momentin mukainen velvollisuus koskee, oikeuden niiden radiotaajuuksien
yhteiskäyttöön, joiden käyttöön saajalla on käyttöoikeus.

55 d § (30.12.2020/1207)
Muun kuin huomattavan markkinavoiman perusteella asetettavat
yhteenliittämiseen liittyvät velvollisuudet
Liikenne- ja viestintävirasto voi 55 §:n mukaisella päätöksellä asettaa muun kuin huomattavan
markkinavoiman perusteella teleyritykselle, joka hallitsee käyttäjien yhteyksiä viestintäverkkoon:
1) 61 §:n mukaisen yhteenliittämisvelvollisuuden, jos velvollisuuden asettaminen on
viestintäverkkojen päästä päähän -liitettävyyden varmistamiseksi välttämätöntä; ja
2) velvollisuuden tehdä palveluistaan yhteentoimivia toisen teleyrityksen palvelujen kanssa siinä
laajuudessa kuin se on välttämätöntä.
Liikenne- ja viestintävirasto voi 55 §:n mukaisella päätöksellä asettaa velvollisuuden tehdä
palveluistaan yhteentoimivia myös numeroista riippumattoman henkilöiden välisten
viestintäpalveluiden tarjoajille, jos yrityksen tarjoama palvelu on kattavuudeltaan ja
käyttäjäkunnaltaan merkittävä, jos velvollisuuden asettaminen on välttämätöntä loppukäyttäjien
päästä päähän -liitettävyyden ja henkilöiden välisten viestintäpalveluiden yhteentoimivuuden
varmistamiseksi ja kyseinen yhteentoimivuus muuten vaarantuisi. Liikenne- ja viestintävirasto voi
asettaa tällaisen velvollisuuden ainoastaan, jos komissio on hyväksynyt asiassa
täytäntöönpanotoimenpiteitä.
Liikenne- ja viestintävirasto voi liittää 2 momentin mukaiseen velvollisuuteen oikeasuhtaisia
velvollisuuksia, jotka koskevat viranomaisten ja muiden palveluntarjoajien antamien
merkityksellisten tietojen julkaisemista, käytön sallimista, muuttamista ja levitystä sekä
velvollisuuden käyttää eurooppalaisia tai kansainvälisiä standardeja ja eritelmiä.

55 e § (30.12.2020/1207)
Rinnakkain sijoittaminen ja yhteiskäyttö
Liikenne- ja viestintävirasto voi velvoittaa verkkoyrityksen sallimaan toiselle teleyritykselle
omaisuuden yhteiskäytön tai rinnakkain sijoittamisen, jos verkkoyritys on:
1) 233 §:ssä tarkoitetun päätöksen perusteella sijoittanut telekaapelin tai radiomaston, siihen
liittyvän laitteen, kaapelin, vähäisen rakennelman taikka pylvään toisen omistamalle tai hallitsemalle
alueelle;
2) 233 §:ssä tarkoitetun päätöksen perusteella sijoittanut matkaviestinverkon tukiaseman, siihen
liittyvän laitteen tai kaapelin toisen omistamaan tai hallitsemaan rakennukseen; taikka
3) 236 §:ssä tarkoitetulla tavalla kiinnittänyt rakennuksiin tai rakennelmiin tarpeellisia laitteita.
Liikenne- ja viestintävirasto voi asettaa 1 momentissa tarkoitetun velvollisuuden, jos rakentamista
tai sijoittamista ei muutoin voida järjestää tyydyttävällä tavalla ja kohtuullisin kustannuksin.
Velvollisuuden asettamisen edellytyksenä on lisäksi, ettei sillä estetä tai rajoiteta kohtuuttomasti
verkkoyrityksen omaa käyttöä. Liikenne- ja viestintäviraston asettamien velvollisuuksien tulee olla
puolueettomia, avoimia, syrjimättömiä ja oikeasuhtaisia.
Jolleivat asianosaiset sovi yhteiskäyttöön tai rinnakkain sijoittamiseen liittyvistä kustannuksista,
Liikenne- ja viestintävirasto voi määrätä aiheutuvien kustannusten jakamisesta.

55 f § (30.12.2020/1207)
Puhelinverkon laskevan liikenteen hinnoittelu
Poiketen siitä, mitä 71 §:ssä säädetään, Liikenne- ja viestintävirasto ei saa päätöksellään asettaa
teleyritykselle laskevan liikenteen hinnoittelua koskevia velvollisuuksia.
Poiketen siitä, mitä 1 momentissa säädetään, Liikenne- ja viestintävirasto voi 55 §:n mukaisella
päätöksellä asettaa teleyritykselle laskevan liikenteen hinnoittelua koskevia velvollisuuksia, jos
komissio päättää olla asettamatta unionin laajuisia puhelinverkon laskevan liikenteen
enimmäishintoja. Liikenne- ja viestintäviraston on ennen päätöksen tekemistä tehtävä 52 §:ssä
tarkoitettu markkina-analyysi. Valtioneuvoston asetuksella säädetään niistä periaatteista, perusteista
ja parametreistä, joita Liikenne- ja viestintäviraston tulee käyttää asettaessaan enimmäishintoja
merkityksellisillä markkinoilla.
Liikenne- ja viestintäviraston on vuosittain raportoitava komissiolle ja Euroopan sähköisen
viestinnän sääntelyviranomaisten yhteistyöelimelle laskevan liikenteen hinnoittelun soveltamisesta.

8 luku
Käyttöoikeuden luovutukseen liittyvät velvollisuudet

56 § (30.12.2020/1207)
Huomattavan markkinavoiman perusteella asetettavat käyttöoikeuden
luovutukseen liittyvät velvollisuudet
Liikenne- ja viestintävirasto voi 53 tai 53 a §:n mukaisella päätöksellä asettaa huomattavan
markkinavoiman yritykselle velvollisuuden luovuttaa kohtuulliseksi katsottava käyttöoikeus
rakennustekniseen infrastruktuuriin, kuten rakennusten, niiden sisääntulojen ja kaapelointien,
mastojen, antennien, tornien, muiden tukirakennelmien, kaapelikanavien ja -kaivojen, tyhjien
putkien ja jakamoiden käyttöoikeuden luovuttaminen. Liikenne- ja viestintävirasto voi asettaa
velvollisuuden, jos se on tarpeen kestävien kilpailumarkkinoiden kehittymiseksi tai loppukäyttäjien
eduksi.
Liikenne- ja viestintävirasto voi asettaa 1 momentin mukaisen velvollisuuden myös sellaiseen
infrastruktuuriin, joka ei ole 52 §:n mukaisen markkina-analyysin mukaisesti osa merkityksellisiä
markkinoita, jos se katsoo velvollisuuden olevan tarpeellinen ja oikeassa suhteessa 1 §:ssä
säädettyihin tavoitteisiin.
Jos 1 momentin mukaan asetetut velvollisuudet eivät riittävällä tavalla edistä kilpailua ja
loppukäyttäjien etuja, Liikenne- ja viestintävirasto voi 53 tai 53 a §:n mukaisella päätöksellä asettaa
huomattavan markkinavoiman yritykselle velvollisuuden luovuttaa myös kohtuulliseksi katsottava
muu kuin 1 momentissa tarkoitettu käyttöoikeus viestintäverkkoon taikka viestintäverkkoon tai
viestintäpalveluun liittyvään liitännäistoimintoon tai liitännäispalveluun. Liikenne- ja viestintävirasto
voi asettaa velvollisuuden käyttöoikeuden luovuttamiseen, jos se on tarpeen kestävien
kilpailumarkkinoiden kehittymiseksi vähittäismyynnissä tai loppukäyttäjien edun turvaamiseksi.
Tällainen käyttöoikeus voi sisältää velvollisuuden:
1) luovuttaa käyttöoikeus viestintäverkkoon ja verkon osiin;
2) luovuttaa käyttöoikeus viestintäverkon kapasiteettiin;
3) tarjota rinnakkain sijoittamista ja muita liitännäistoimintojen yhteiskäyttötapoja, kuten
kaapelikanavien, -laitetilojen ja radiomastojen käyttöoikeuden luovuttaminen;
4) luovuttaa käyttöoikeus sellaisiin liitännäispalveluihin, jotka mahdollistavat viestintäverkon tai
viestintäpalvelun tarjoamisen tai tukevat palvelujen tarjoamista kyseisen verkon tai palvelun kautta;
5) tarjota matkaviestinverkkojen verkkovierailuihin liittyviä toimintoja ja muita sellaisia palveluja,
joita tarvitaan päästä päähän -palvelujen yhteen toimivuuden varmistamiseksi käyttäjälle saakka;
6) mahdollistaa toisen teleyrityksen tarjoamien puhelinpalvelujen käyttäminen sekä
puhelukohtaisesti valintakoodin avulla että käyttämällä sellaista ennalta valintaa, joka voidaan
tarvittaessa ohittaa valintakoodilla;
7) luovuttaa käyttöoikeus aktiivisiin tai virtuaalisiin verkkoelementteihin ja palveluihin;
8) olla peruuttamatta jo myönnettyä toimintojen käyttöoikeutta;
9) neuvotella käyttöoikeutta pyytävien yritysten kanssa vilpittömässä mielessä;
10) tarjota tiettyjä palveluja tukkumyynnissä kolmansille osapuolille jälleenmyyntiä varten;
11) luovuttaa muun 1–10 kohdassa tarkoitettuihin rinnastettavan kohtuulliseksi katsottavan
1 momentissa tarkoitetun käyttöoikeuden.
Liikenne- ja viestintävirasto voi liittää 1–3 momentissa tarkoitettuun käyttöoikeuden
luovutusvelvollisuuteen vilpittömyyttä, kohtuullisuutta ja määräaikoja koskevia ehtoja.
Edellä 1 tai 3 momentissa tarkoitettua velvollisuutta ei kuitenkaan ole, jos käyttöoikeuden luovutus
johtaa tietosuojan tai kansallisen turvallisuuden vaarantumiseen tai se on yrityksen kannalta
teknisesti epätarkoituksenmukaista tai muutoin kohtuutonta.

57–58 §
57–58 § on kumottu L:lla 30.12.2020/1207.

59 § (30.12.2020/1207)
Oma käyttö tai kohtuullinen tuleva tarve
Huolimatta edellä 56 §:n nojalla asetetusta velvollisuudesta velvollisuutta ei ole, jos käyttöoikeuden
kohde on teleyrityksen omassa käytössä taikka se on tarpeen sen omaa kohtuullista tulevaa
tarvetta varten.

9 luku
Yhteenliittäminen
60 §
Neuvotteluvelvollisuus
Yhteenliittämisellä tarkoitetaan eri viestintäverkkojen aineellista ja toiminnallista yhdistämistä sen
varmistamiseksi, että käyttäjät pääsevät toisen teleyrityksen viestintäverkkoon ja
viestintäpalveluihin.
Verkkoyritys on velvollinen neuvottelemaan vilpittömästi toisen verkkoyrityksen kanssa
yhteenliittämisestä.
Liikenne- ja viestintävirasto voi antaa tarkempia määräyksiä menettelyistä, joita sovelletaan
käyttöoikeuden saamiseksi ja yhteenliittämiseksi. (30.12.2020/1207)

61 § (30.12.2020/1207)
Yhteenliittämisvelvollisuus huomattavan markkinavoiman perusteella
Liikenne- ja viestintävirasto voi 53 tai 53 a §:n mukaisella päätöksellä asettaa huomattavan
markkinavoiman yritykselle velvollisuuden liittää viestintäverkko yhteen toisen teleyrityksen
viestintäverkon kanssa (yhteenliittämisvelvollisuus). Tällöin sen on neuvoteltava yhteenliittämisestä
toisen verkkoyrityksen kanssa ehdoin, jotka eivät ole ristiriidassa mainitulla päätöksellä asetettujen
velvoitteiden kanssa.
Liikenne- ja viestintävirasto voi liittää 1 momentissa tarkoitettuun yhteenliittämisvelvollisuuteen
vilpittömyyttä, kohtuullisuutta ja määräaikoja koskevia ehtoja.
Teleyrityksen, jolle Liikenne- ja viestintävirasto on asettanut yhteenliittämisvelvollisuuden, on
noudatettava 63 ja 64 §:ää, jos yhteenliittämisvelvollisuuden sisällöstä ei muutoin päästä
sopimukseen.

62 § (30.12.2020/1207)
62 § on kumottu L:lla 30.12.2020/1207.

63 §
Yhteenliittämisen toteuttaminen
Verkkojen yhteenliittäminen on tehtävä yhteenliittämistä pyytävän verkkoyrityksen osoittamassa
kohdassa, jollei se ole teknisesti epätarkoituksenmukaista tai kohtuutonta yhteenliittämisvelvollisen
teleyrityksen kannalta.
Yhteenliittäminen on tehtävä niin nopeasti kuin se on teknisesti mahdollista.
Yhteenliittämisvelvolliselta teleyritykseltä perittävä korvaus yhteenliittämistä pyytävän
verkkoyrityksen puhelinverkon käytöstä ei saa olla kohtuuton.

64 §
Kansainvälisten puhelinverkkojen yhteenliittäminen
Puheviestintä ulkomaille on ohjattava kansainväliseen telepalveluun kansainvälistä puhelinpalvelua
tarjoavan teleyrityksen valitseman kaukopuhelinpalvelun kautta.
Jokaisesta yleisestä kansainvälisestä puhelinpalvelusta tulee olla pääsy kaikkiin
paikallispuhelinpalveluihin.

65 § (23.11.2018/1003)
Puhelinverkon käytöstä perittävä korvaus
Yhteenliittämisvelvollisen teleyrityksen on hinnoiteltava erikseen toiselta teleyritykseltä perittävä
korvaus verkon käytöstä puheyhteyden muodostamiseen silloin, kun yhteys muodostetaan
teleyrityksen verkosta toisen teleyrityksen verkkoon (nouseva liikenne) ja yhteys muodostetaan:
1) ilmaisnumeroon; taikka
2) palvelunumeroon.
(30.12.2020/1207)
1 momenttia sovelletaan 31.12.2023 alkaen.
Liikenne- ja viestintävirasto voi 53 §:n mukaisella päätöksellä asettaa huomattavan markkinavoiman
yritykselle velvollisuuden hinnoitella erikseen muukin kuin 1 momentissa tarkoitettu nouseva
liikenne.
Yhteenliittämisvelvollisen teleyrityksen on hinnoiteltava erikseen toiselta teleyritykseltä perittävä
korvaus verkon käytöstä puheyhteyden muodostamiseen silloin, kun yhteys muodostetaan toisen
teleyrityksen verkosta teleyrityksen verkkoon (laskeva liikenne).

66 §
Määräalennusten kielto
Yhteenliittämisvelvollisen teleyrityksen puhelinverkkojen yhteenliittämisestä perimä korvaus ei saa
riippua välitetyn viestinnän määrästä.

10 luku
Muut velvollisuudet
67 § (30.12.2020/1207)
Käyttöoikeuden luovutusvelvollisuuteen liittyvät tekniset velvollisuudet
Liikenne- ja viestintävirasto voi käyttöoikeuden luovutusvelvollisuutta ja yhteenliittämistä
koskevassa päätöksessä asettaa teleyritykselle sellaisia teknisiä velvollisuuksia ja
luovutusvelvollisuuden käyttöä koskevia ehtoja, jotka ovat välttämättömiä, jotta käyttöoikeuden
luovutusvelvollisuus voidaan teknisesti toteuttaa.

68 § (30.12.2020/1207)
Syrjimättömyysvelvollisuus
Liikenne- ja viestintävirasto voi 53 tai 53 a §:n mukaisella päätöksellä asettaa teleyritykselle
käyttöoikeuden luovutusta tai yhteenliittämistä koskevan syrjimättömyysvelvollisuuden.
Syrjimättömyysvelvollisuudella tarkoitetaan velvollisuutta noudattaa hinnoittelua (syrjimätön
hinnoittelu) tai ehtoa (syrjimätön ehto), joka kohtelee samanlaisessa tilanteessa olevia teleyrityksiä
tasapuolisesti. Jos teleyritys käyttää tiettyä palvelua itse tai tarjoaa sitä tytäryhtiölleen tai muulle
sellaiselle taholle, sen on tarjottava vastaavaa palvelua vastaavin ehdoin ja vastaavanlaatuisena
kilpailevalle teleyritykselle.

69 § (30.12.2020/1207)
Avoimuutta koskevat velvollisuudet
Liikenne- ja viestintävirasto voi 53 tai 53 a §:n mukaisella päätöksellä asettaa teleyritykselle
velvollisuuden julkaista kirjanpitotiedot, tarjonnan ja käytön ehdot, tekniset eritelmät, verkon
ominaisuudet ja odotettavissa oleva kehitys, hinnasto sekä tehdyt sopimukset ja muut
käyttöoikeuden luovuttamisen tai yhteenliittämisen kannalta merkitykselliset tiedot siltä osin, kun
ne eivät sisällä liikesalaisuuksia tai luottamuksellisia tietoja.
Jos teleyritykselle on asetettu 68 §:ssä tarkoitettu syrjimättömyysvelvollisuus, sille voidaan asettaa
velvollisuus julkaista käyttöoikeutta tai yhteenliittämistä koskeva viitetarjous. Viitetarjouksen on
oltava niin yksilöity, etteivät käyttöoikeuden pyytäjät joudu maksamaan tuotteista, jotka eivät ole
tarjottavan palvelun kannalta välttämättömiä.
Sen estämättä, mitä 1 ja 2 momentissa säädetään, Liikenne- ja viestintäviraston on velvoitettava
teleyritys julkaisemaan viitetarjous, jos sille on asetettu velvollisuus luovuttaa käyttöoikeus
viestintäverkkoon tai sen osaan. Liikenne- ja viestintäviraston on otettava mahdollisimman tarkasti
huomioon Euroopan sähköisen viestinnän sääntelyviranomaisten yhteistyöelimen suuntaviivat ja
tarvittaessa varmistettava, että keskeiset suorituskykyindikaattorit ja vastaavat palvelutasot
määritellään.

70 § (23.11.2018/1003)
Kirjanpidollinen eriyttämisvelvollisuus
Liikenne- ja viestintävirasto voi 53 §:n mukaisella päätöksellä asettaa huomattavan markkinavoiman
yritykselle velvollisuuden eriyttää kirjanpidossa säännelty toiminta teleyrityksen muusta palvelun
tarjonnasta, jos se on tarpeen syrjimättömyysvelvollisuuden valvomiseksi.
Liikenne- ja viestintäviraston on yksilöitävä päätöksessään eriyttämisen kohteena olevat tuotteet ja
palvelut, eriyttämismenettelyllä selvitettävät tiedot sekä eriyttämismenettelyn pääpiirteet.
Eriyttämislaskelmat on toimitettava Liikenne- ja viestintävirastolle.

71 § (23.11.2018/1003)
Käyttöoikeuden ja yhteenliittämisen hinnoittelua koskevat velvollisuudet
Liikenne- ja viestintävirasto voi 53 §:n mukaisella päätöksellä asettaa huomattavan markkinavoiman
yritykselle käyttöoikeuden ja yhteenliittämisen hinnoittelua koskevia velvollisuuksia, jos 52 §:n
mukainen markkina-analyysi osoittaa, että markkinoilla ei ole todellista kilpailua ja että huomattavan
markkinavoiman yrityksellä on sen vuoksi mahdollisuus pitää hintaa liian korkealla tasolla tai
harjoittaa hintapainostusta viestintäpalvelujen käyttäjille haitallisella tavalla.
Edellä 1 momentissa tarkoitettu velvollisuus voi koskea säännellyn tuotteen tai palvelun
hinnoittelua ja hinnan asettamista. Liikenne- ja viestintävirasto voi asettaa huomattavan
markkinavoiman yritykselle velvollisuuden noudattaa käyttöoikeuden luovutuksessa tai
yhteenliittämisessä:
1) kustannussuuntautunutta hinnoittelua;
2) vähittäishinnasta tehtävään vähennykseen perustuvaa hinnoittelua; tai
3) oikeudenmukaista ja kohtuullista hinnoittelua.
Kustannussuuntautuneella hinnalla tarkoitetaan hintaa, joka on kohtuullinen ottaen huomioon
tehokkaan toimijan kustannukset säännellyn tuotteen tai palvelun tuottamisesta.
Kustannussuuntautuneen hinnan määrittämisessä voidaan ottaa huomioon vastaavilla kilpailluilla
markkinoilla vallitseva hintataso.
Asettaessaan 2 momentin 1 kohdassa tarkoitetun velvollisuuden noudattaa
kustannussuuntautunutta hinnoittelua, Liikenne- ja viestintävirasto voi velvoittaa huomattavan
markkinavoiman yrityksen myös noudattamaan säännellyn tuotteen tai palvelun hinnoittelussa
Liikenne- ja viestintäviraston etukäteen määrittämää enimmäishintaa. Enimmäishinta voidaan
asettaa, jos hinnoitteluvelvollisuuden vastainen hinnoittelu aiheuttaisi vakavaa haittaa kyseisillä
markkinoilla eikä 2 momentin 1 kohdassa tarkoitettua velvollisuutta voida pitää riittävänä kilpailun
esteiden poistamiseksi tai kilpailun edistämiseksi näillä markkinoilla. Enimmäishinta voidaan asettaa
enintään viideksi vuodeksi kerrallaan. (30.12.2020/1207)
Edellä 1–4 momentissa tarkoitettujen hinnoitteluvelvollisuuksien tulee:
1) edistää viestintämarkkinoiden tehokkuutta ja kestävää kilpailua;
2) tuottaa hyötyä viestintäpalvelujen käyttäjille;
3) olla kohtuullisia suhteessa niillä tavoiteltaviin päämääriin;
4) kannustaa yritystä investointeihin tulevaisuudessa; ja
5) sallia kohtuullinen tuotto säänneltyyn toimintaan sitoutuneelle pääomalle ottaen huomioon
investointiin liittyvät riskit. (30.12.2020/1207)

72 § (30.12.2020/1207)
72 § on kumottu L:lla 30.12.2020/1207.

73 § (23.11.2018/1003)
Hinnoittelua koskeva selvittämisvelvollisuus
Jos teleyritykselle taikka 57 §:n 2 momentissa tai 196 §:ssä tarkoitetulle yritykselle on tässä laissa
tai Liikenne- ja viestintäviraston päätöksessä asetettu velvollisuus kustannussuuntautuneeseen tai
syrjimättömään hinnoitteluun, yrityksellä on Liikenne- ja viestintäviraston käsitellessä hinnoittelua
koskevaa asiaa velvollisuus osoittaa, että sen tuotteesta tai palvelusta perimä hinta on
kustannussuuntautunut tai syrjimätön.
Liikenne- ja viestintävirasto ei arvioi hinnoittelun säännöstenmukaisuutta taannehtivasti.
Liikenne- ja viestintävirasto ei ole hinnoitteluvelvollisuuden noudattamista arvioidessaan sidottu
yrityksen kustannuslaskennassa käyttämiin periaatteisiin.
Liikenne- ja viestintävirasto voi hinnoitteluvelvollisuuden noudattamista arvioidessaan
yksittäistapauksessa päättää perittävän korvauksen enimmäismäärästä.

74 § (30.12.2020/1207)
Kustannuslaskentajärjestelmä
Liikenne- ja viestintävirasto voi 53 tai 53 a §:n mukaisella päätöksellä asettaa teleyritykselle
velvollisuuden käyttää kustannuslaskentajärjestelmää, jos se on tarpeen yritykselle asetetun
hinnoitteluvelvollisuuden valvomiseksi.
Yritys saa itse määrittää käyttämänsä kustannuslaskentajärjestelmän. Liikenne- ja viestintävirasto
voi kuitenkin asettaa yritykselle 53 tai 53 a §:n nojalla säänneltyjen tuotteiden tai palvelujen osalta
kustannuslaskentajärjestelmää koskevia vaatimuksia kustannusten kohdentamisesta pääluokkiin, jos
se on tarpeen yritykselle asetetun hinnoitteluvelvollisuuden valvomiseksi. Yrityksen tulee laatia
käyttämästään kustannuslaskentajärjestelmästä Liikenne- ja viestintävirastolle kuvaus, josta käyvät
ilmi vähintään kustannusten pääluokat ja ne säännöt, joiden mukaan kustannukset kohdennetaan.
Liikenne- ja viestintävirasto voi antaa tarkempia määräyksiä kustannuslaskentajärjestelmän avulla
kerättävistä tiedoista, kustannusten pääluokista sekä kustannuslaskentajärjestelmän
kuvauksesta. Määräykset voivat koskea:
1) kustannuslaskentajärjestelmän ja hinnoittelun välisen yhteyden osoittamisessa välttämättömiä
tietoja;
2) kustannusten kohdentamista pääluokkiin ja sääntöjä, joiden mukaan kustannukset
kohdennetaan;
3) kustannuslaskentajärjestelmän kuvauksen sisältöä ja muotoa;
4) kustannuslaskentajärjestelmän kuvauksen toimittamista Liikenne- ja viestintävirastolle.

75 § (23.11.2018/1003)
Kustannuslaskentajärjestelmän valvonta
Yrityksen tulee valita tilintarkastuslaissa (1141/2015) tarkoitettu tilintarkastaja tarkastamaan
yrityksen kustannuslaskentajärjestelmä yrityksen tilintarkastuksen yhteydessä. Tilintarkastajan on
laadittava tarkastuksesta kertomus. Yrityksen on julkaistava kertomus ja toimitettava se
pyydettäessä Liikenne- ja viestintävirastolle yrityksen tilikauden päättymistä seuraavan elokuun
loppuun mennessä. (30.12.2020/1207)
Liikenne- ja viestintävirasto voi antaa tarkempia määräyksiä siitä, mitä tietoja ja aineistoa
tilintarkastajan kertomuksen tulee sisältää. Määräykset voivat koskea:
1) yleisiä tietoja tarkastettavasta yrityksestä ja tarkastuksen suorittamistapaa;
2) tarkastusvelvollisuuden kohteena olevaa aineistoa;
3) kriteerejä, joilla voidaan todeta, vastaako yrityksen toiminta sille asetettuja velvoitteita;
4) tilintarkastajan kertomuksen liitteenä toimitettavaa aineistoa.
3 momentti on kumottu L:lla 30.12.2020/1207.

76 § (23.11.2018/1003)
Toiminnallinen eriyttämisvelvollisuus
Liikenne- ja viestintävirasto voi 53 §:n mukaisella päätöksellä asettaa huomattavan markkinavoiman
yritykselle velvollisuuden eriyttää jokin toiminnallinen kokonaisuus teleyrityksen muusta
liiketoiminnasta, jos kyseisen verkkopalvelun markkinoilla on havaittu merkittäviä ja pysyviä
markkinahäiriöitä, eikä 53 §:n nojalla asetetuilla velvollisuuksilla ole ollut vaikutusta markkinoiden
kilpailutilanteeseen.
Eriyttämisen tuloksena syntyneen toiminnallisen kokonaisuuden on tarjottava palvelujaan samoin
syrjimättömin ehdoin sekä emoyritykselleen että kilpailevalle teleyritykselle.
Liikenne- ja viestintäviraston on ennen toiminnallisen eriyttämisvelvoitteen asettamista toimitettava
komissiolle perusteltu päätösehdotus, jonka tulee sisältää ainakin:
1) näyttöä merkittävistä ja pysyvistä markkinahäiriöistä kyseisillä markkinoilla;
2) näyttöä siitä, ettei 53 §:n mukaisilla velvoitteilla ole ollut vaikutusta markkinoiden
kilpailutilanteeseen;
3) näyttöä siitä, että markkinoiden kilpailutilanteen muuttumisesta kohtuullisessa aikataulussa on
hyvin vähän tai ei lainkaan merkkejä;
4) analyysi velvoitteen vaikutuksista viestintämarkkinoihin sekä velvollisuuden kohteena olevaan
teleyritykseen;
5) selvitys eriyttämisvelvollisuuden tarkasta sisällöstä;
6) luettelo eriyttämisvelvollisuuden kohteena olevista tuotteista ja palveluista;
7) selvitys toiminnallisen kokonaisuuden henkilöstön riippumattomuuteen sekä teleyrityksen
valvontaan liittyvistä seikoista.

77 § (30.12.2020/1207)
Omistajanvaihdosta koskeva ilmoitusvelvollisuus
Huomattavan markkinavoiman yrityksen on ilmoitettava Liikenne- ja viestintävirastolle viimeistään
kolme kuukautta etukäteen aikeestaan siirtää paikallisverkkonsa tai huomattava osa siitä
perustamalleen erilliselle liiketoimintayksikölle tai sellaiselle erilliselle oikeushenkilölle, jolla on eri
omistaja. Huomattavan markkinavoiman yrityksen on lisäksi ilmoitettava Liikenne- ja
viestintävirastolle tätä aietta koskevista muutoksista sekä omistajanvaihdoksen lopputuloksesta.
Huomattavan markkinavoiman yritys voi 1 momentissa tarkoitetun mukaisen omistajanvaihdoksen
toteutuessa tarjota 81 a §:n mukaisessa menettelyssä sellaisia hyväksyttäviä ja riittävän
yksityiskohtaisia sitoumuksia käyttöoikeusehdoista, joita sovelletaan sen verkkoon tosiasiallisen ja
syrjimättömän käyttöoikeuden varmistamiseksi.
Liikenne- ja viestintäviraston on ilmoituksen vastaanotettuaan tehtävä uusi 52 §:n mukainen
markkina-analyysi kyseiseen viestintäverkkoon liittyvillä markkinoilla, jos luovutuksella on
merkittävä vaikutus kyseisillä markkinoilla. Liikenne- ja viestintäviraston on markkina-analyysia
tehdessään huomioitava 2 momentin mukaiset sitoumukset.
Liikenne- ja viestintävirasto voi asettaa omistajanvaihdoksen kohteena olevalle verkolle 53 §:n
mukaisia velvollisuuksia, jos se katsoo, että 3 momentin mukaiset sitoumukset eivät ole lain
tavoitteet huomioon ottaen riittäviä.

78 §
Ennakkomaksu ja vakuus
Teleyritys voi vaatia toiselta teleyritykseltä kohtuullisen ennakkomaksun tai vakuuden
käyttöoikeuden luovutuksesta tai yhteenliittämisestä suoritettavasta korvauksesta.

79 §
Maksujen perintä loppukäyttäjiltä
Liittymäsopimuksen tehnyt teleyritys, jolle on asetettu 61 tai 62 §:n mukainen
yhteenliittämisvelvollisuus, on viestintäpalvelua tarjoavan toisen teleyrityksen valinnan mukaan
velvollinen kustannussuuntautuneeseen ja syrjimättömään hintaan perimään toisen teleyrityksen
maksut tai antamaan toiselle teleyritykselle maksujen perinnän kannalta välttämättömät tiedot.
Liittymäsopimuksen tehneelle teleyritykselle on varattava kohtuullinen siirtymäaika ennen kuin
viestintäpalvelua tarjoava teleyritys aloittaa maksujen perimisen.
Tieto maksuvelvollisen liittymän tilaajanumerosta on siirrettävä viestintäyhteyden aikana. Jos
tilaajanumeron siirtäminen ei ole teknisesti mahdollista, liittymäsopimuksen tehnyt teleyritys on
velvollinen toimittamaan laskutuksessa tarvittavat tiedot toiselle teleyritykselle tai, jos tämä ei ole
mahdollista, perimään maksut korvauksetta.

80 §
Tietojen luottamuksellisuus teleyritysten välillä
Teleyritys saa käyttää 7, 7 a, 8 ja 10 luvussa tarkoitettua käyttöoikeuden luovutusta tai 9 luvussa
tarkoitettua yhteenliittämistä koskevien neuvottelujen yhteydessä saatuja ja 79 §:n nojalla saatuja
toista teleyritystä koskevia tietoja vain siihen tarkoitukseen, jota varten ne on teleyritykselle
annettu. Tietoja saavat teleyrityksessä käsitellä ainoastaan ne, jotka tarvitsevat tietoja välttämättä
työssään. Tietoja on muutoinkin käsiteltävä siten, ettei toisen teleyrityksen liikesalaisuuksia
vaaranneta. (30.12.2020/1207)
Teleyritys, joka aiheuttaa 1 momentin vastaisella menettelyllä vahinkoa toiselle teleyritykselle, on
velvollinen korvaamaan menettelystään aiheutuvan vahingon.

81 § (23.11.2018/1003)
Vahingonkorvausvelvollisuus
Teleyritys, joka tahallaan tai huolimattomuudesta toimii 53–55 §:n nojalla asetettujen
velvollisuuksien vastaisesti, on velvollinen korvaamaan toiselle teleyritykselle aiheuttamansa
vahingon.
Vahingonkorvaus käsittää korvauksen kuluista, hinnanerosta sekä muusta välittömästä
taloudellisesta vahingosta, jota teleyrityksen 1 momentissa tarkoitetusta toiminnasta on aiheutunut.
Korvausta voidaan sovitella, jos täysi korvausvelvollisuus harkitaan kohtuuttoman raskaaksi
rikkomuksen laatu, vahingon laajuus, osapuolten olosuhteet ja muut seikat huomioon ottaen.
Oikeus korvaukseen vanhenee, jollei korvauskannetta ole pantu vireille kolmen vuoden kuluessa
siitä, kun teleyritys sai tiedon tai sen olisi pitänyt saada tieto vahingon ilmenemisestä.
Käsitellessään 1 momentissa tarkoitettua korvauskannetta tuomioistuin voi pyytää Liikenne- ja
viestintäviraston lausuntoa asiassa.

81 a § (30.12.2020/1207)
Huomattavan markkinavoiman yrityksiä koskeva sitoumusmenettely
Liikenne- ja viestintävirasto voi huomattavan markkinavoiman yrityksen hakemuksesta
päätöksellään määrätä osin tai kokonaan sitovaksi huomattavan markkinavoiman yrityksen tekemiä
käyttöoikeusehtoihin tai investointiehtoihin liittyviä sitoumuksia, jotka voivat liittyä:
1) yhteistyöjärjestelyihin, jotka saattavat vaikuttaa 53 §:ssä tarkoitettujen velvollisuuksien
asettamisen arviointiin;
2) 81 b §:ssä tarkoitettuihin yhteisinvestointisopimuksiin;
3) 77 §:ssä tarkoitettuihin omistajanvaihdoksiin; tai
4) muihin 1–3 kohtaa vastaaviin seikkoihin.
Liikenne- ja viestintäviraston on tehtävä yrityksen hakemuksen perusteella markkinatesti liittyen
erityisesti sitoumukseen liitettyihin ehtoihin. Liikenne- ja viestintäviraston ei tarvitse tehdä
markkinatestiä, jos huomattavan markkinavoiman yrityksen sitoumus ei selkeästi täytä tämän
pykälän mukaisia ehtoja tai edellytyksiä.
Liikenne- ja viestintäviraston on arvioidessaan 1 momentin 1 kohdassa tarkoitettua
yhteistyöjärjestelyä otettava erityisesti huomioon:
1) näyttö tarjottujen sitoumusten oikeudenmukaisuudesta ja kohtuullisuudesta;
2) tarjottujen sitoumusten avoimuus kaikille markkinaosallistujille;
3) käyttöoikeuksien asettaminen viipymättä saataville oikeudenmukaisin, kohtuullisin ja
syrjimättömin ehdoin ennen vähittäispalveluiden käyttöönottoa; ja
4) tarjottujen sitoumusten yleinen riittävyys liittyen kestävän kilpailun mahdollistamiseen ja erittäin
suuren kapasiteetin verkkojen yhteistyössä tapahtuvan käyttöönoton edistämiseen loppukäyttäjien
edun turvaamiseksi.
Huomattavan markkinavoiman yrityksen sitoumuksen on sisällettävä riittävän yksityiskohtaiset
tiedot 3 momentin mukaisen arvioinnin tekemiseksi.
Järjestelyt määrätään sitoviksi määräajaksi. Yhteisinvestointeja koskevat 81 b §:ssä tarkoitetut
sitoumukset voidaan määrätä sitoviksi vähintään seitsemäksi vuodeksi. Liikenne- ja viestintäviraston
on arvioitava sitoumusten sitovuuden jatkamista, kun niitä koskeva määräaika päättyy.
Liikenne- ja viestintäviraston on 52 §:ssä tarkoitettua markkina-analyysia tehdessään huomioitava
tämän pykälän mukaisesti sitovaksi määräämänsä sitoumukset.

81 b § (30.12.2020/1207)
Yhteisinvestoinnit erittäin suuren kapasiteetin verkkoihin
Liikenne- ja viestintävirasto voi päätöksellään 81 a §:n mukaisessa menettelyssä asettaa
huomattavan markkinavoiman yrityksen ja yhden tai useamman muun teleyrityksen välisen
valokuituelementeistä loppukäyttäjän tiloihin tai tukiasemaan asti koostuvaa erittäin suuren
kapasiteetin verkkoa koskevan yhteisinvestointisopimuksen sitovaksi, jos se täyttää tässä pykälässä
säädetyt edellytykset. Liikenne- ja viestintävirasto ei saa asettaa sitovan
yhteisinvestointisopimuksen mukaiselle verkolle 53, 53 a ja 54 §:n nojalla asetettavia
velvollisuuksia.
Liikenne- ja viestintävirasto voi lisäksi perustelluissa tapauksissa asettaa huomattavan
markkinavoiman yritykselle 8–10 luvun mukaisia velvollisuuksia, jos se toteaa, että velvollisuuksien
asettaminen on välttämätöntä markkinoilla olevien merkittävien kilpailuongelmien ratkaisemiseksi
näiden markkinoiden erityispiirteiden vuoksi.
Päätöksen edellytyksenä on, että yhteisinvestointia koskeva tarjous täyttää vähintään seuraavat
edellytykset:
1) yhteisinvestointia koskeva tarjous on syrjimättömästi avoin kaikille teleyrityksille missä tahansa
verkon käyttöiän vaiheessa;
2) verkon yhteisinvestoijat voivat tosiasiallisesti kilpailla tuotantoketjun loppupään markkinoilla;
3) yhteisinvestoijat saavat oikeudenmukaisin, kohtuullisin ja syrjimättömin ehdoin ja edellytyksin
yhteisinvestoinnin kohteena olevan verkon täyden kapasiteetin käyttöoikeuden;
4) yhteisinvestoijat voivat osallistua yhteisinvestointiin arvoltaan ja ajoitukseltaan joustavalla
osuudella, jota on mahdollista kasvattaa tulevaisuudessa;
5) yhteisinvestoijat saavat vastavuoroiset oikeudet oikeudenmukaisin ja kohtuullisin ehdoin ja
edellytyksin yhteisinvestoinnin kohteena olevaan verkkoon sen jälkeen, kun verkko on otettu
käyttöön;
6) tarjouksessa vahvistetaan etukäteen yhteisinvestointihankkeen etenemissuunnitelma;
7) yhteisinvestoinnissa saavutetut oikeudet on mahdollista siirtää eteenpäin samoin oikeuksin; ja
8) yhteisinvestointia koskeva tarjous on tehty vilpittömässä mielessä.
Huomattavan markkinavoiman yrityksen on julkaistava tarjous yhteisinvestointiin hyvissä ajoin ja
muiden kuin 53 a §:n mukaisten ainoastaan tukkumarkkinoilla toimivien yritysten osalta vähintään
kuusi kuukautta ennen verkon käyttöönottoa. Yhteisinvestointia koskeva tarjous on julkaistava
yrityksen verkkosivuilla, siten että se on helposti havaittavissa ja saatavilla. Lisäksi yksityiskohtaiset
tiedot tarjousta koskien on annettava viipymättä.
Huomattavan markkinavoiman yritys voi sisällyttää tarjoukseen kohtuullisia ehtoja, jotka liittyvät
yritysten taloudelliseen valmiuteen osallistua yhteisinvestointiin.
Jos yhteisinvestoinnilla korvataan huomattavan markkinavoiman yrityksen aikaisempaa verkkoa
uudella valokuituelementteihin perustuvalla verkolla, sellaisten yritysten, jotka eivät osallistu
yhteisinvestointiin tulee saada pääsy yhteisinvestoinnin kohteena olevaan verkkoon samoin laatua,
nopeutta ja loppukäyttäjien saavutettavuutta koskevin ehdoin, jotka olivat saatavilla vanhassa
verkossa ennen sen korvaamista yhteisinvestoinnin kohteena olevan verkon käyttöönottoa ja jotka
Liikenne- ja viestintävirasto vahvistaa 1 momentissa tarkoitetulla päätöksellään. Liikenne- ja
viestintävirasto voi liittää 1 momentin mukaiseen päätökseen ehtoja, joilla käyttöoikeuden laatua
voidaan syrjimättömästi mukauttaa huomioiden vähittäismarkkinoiden kehityksen ja
yhteisinvestointiin liittyvien kannustimien säilyminen.
Liikenne- ja viestintäviraston tulee ottaa yhteisinvestointisitoumusta arvioidessaan huomioon
Euroopan sähköisen viestinnän sääntelyviranomaisten yhteistyöelimen suuntaviivat.
Liikenne- ja viestintävirasto voi liittää yhteisinvestointisopimukseen huomattavan markkinavoiman
yritykselle velvollisuuden toimittaa vuosittain vaatimuksenmukaisuusvakuutuksia.

81 c § (30.12.2020/1207)
Huomattavan markkinavoiman yrityksen aikaisemman verkon korvaaminen tai
poistaminen käytöstä
Huomattavan markkinavoiman yrityksen on ilmoitettava Liikenne- ja viestintävirastolle, kun se aikoo
poistaa käytöstä tai korvata uudella verkolla olemassa olevaa verkkoaan tai sen osia. Ilmoitus on
toimitettava Liikenne- ja viestintävirastolle sähköisenä.
Ilmoitus on tehtävä hyvissä ajoin ja viimeistään kuusi kuukautta ennen käytöstä poistamisen tai
korvaamisen suunniteltua aloituspäivää. Jos käytöstä poistamisen tai korvaamisen aikataulu
määräytyy huomattavan markkinavoiman yrityksestä riippumattomista syistä, sen on ilmoitettava
aiotusta korvaamisesta tai poistamisesta viipymättä Liikenne- ja viestintävirastolle.
Ilmoitukseen on liitettävä riittävät tiedot korvaamista tai poistamista suunnittelevasta huomattavan
markkinavoiman yrityksestä, poistettavasta tai purettavasta verkosta sekä suunnitelluista
toimenpiteistä. Tarkempia säännöksiä ilmoituksen sisällöstä ja sen sähköisestä tekemisestä
annetaan valtioneuvoston asetuksella.
Liikenne- ja viestintävirasto voi ennen ilmoitettua aloituspäivää asettaa päätöksellään huomattavan
markkinavoiman yritykselle velvollisuuksia soveltaa läpinäkyvää aikataulua sekä irtisanomis- tai
siirtymäaikaa koskevia ehtoja tai muita ehtoja verkkoa korvattaessa tai poistettaessa käytöstä, jos
se on tarpeen kilpailun ja loppukäyttäjien edun turvaamiseksi. Jos Liikenne- ja viestintävirasto
asettaa päätöksellään tässä momentissa tarkoitettuja velvollisuuksia, sen on tehtävä päätös
velvollisuuksien asettamisesta vähintään kaksi kuukautta ennen ilmoitettua aloituspäivää, jos
ilmoitus on toimitettu Liikenne- ja viestintävirastolle 2 momentin mukaisesti kuusi kuukautta ennen
ilmoitettua aloituspäivää.
Liikenne- ja viestintävirasto voi lisäksi ennen ilmoitettua aloituspäivää asettaa päätöksellään
kohtuullisia velvollisuuksia sen varmistamiseksi, että saatavilla on vähintään vastaavanlaatuisia
vaihtoehtoisia tuotteita, joilla voi saada käyttöoikeuden aiemmat verkkoelementit korvaavaan
parannettuun verkkoinfrastruktuuriin, jos se on tarpeen kilpailun ja loppukäyttäjien edun
turvaamiseksi. Kilpailun ja loppukäyttäjien etu ei vaadi vaihtoehtoisten tuotteiden saatavuutta
etenkään tilanteessa, jossa käytöstä poistettava tai korvattava verkko ei ole ollut tosiasiallisesti
käytössä.
Liikenne- ja viestintävirasto voi peruuttaa 53, 53 a ja 54 §:n perusteella asetetut velvollisuudet niiltä
verkon osilta, jotka ovat ilmoitettu käytöstä poistettavaksi tai korvattavaksi, jos käyttöoikeuden
tarjoaja on:
1) vahvistanut asianmukaiset edellytykset siirtymälle asettamalla saataville vähintään
vastaavanlaatuisen vaihtoehtoisen käyttöoikeustuotteen, joka mahdollistaa samojen loppukäyttäjien
saavuttamisen kuin olemassa olevassa infrastruktuurissa tai muulla vastaavalla tavalla; ja
2) noudattanut tämän pykälän mukaisia sekä Liikenne- ja viestintäviraston tämän pykälän
perusteella asettamia edellytyksiä ja menettelyitä.

11 luku
Menettely
82 § (30.12.2020/1207)
Markkinamäärittelyä, markkina-analyysia ja huomattavaa markkinavoimaa
koskeva kuuleminen
Liikenne- ja viestintäviraston on varattava komissiolle, Euroopan sähköisen viestinnän
sääntelyviranomaisten yhteistyöelimelle ja muiden ETA-valtioiden sääntelyviranomaisille tilaisuus
antaa lausuntonsa kuukauden määräajassa ennen ETA-valtioiden väliseen kauppaan vaikuttavaa:
1) komission suosituksesta poikkeavaa markkinamäärittelyä;
2) markkina-analyysiä;
3) huomattavaa markkinavoimaa koskevaa päätöstä;
4) 76 §:ssä tarkoitettua päätöstä;
5) 55 §:ssä tarkoitettua muuta kuin huomattavan markkinavoiman yritystä koskevaa päätöstä;
6) 270 §:n 4 momentissa tarkoitettua velvollisuuden poistamista koskevaa päätöstä.
Liikenne- ja viestintäviraston on lykättävä 1 momentissa tarkoitetun päätöksen tekemistä kahdella
kuukaudella, jos komissio ilmoittaa pitävänsä päätösehdotusta Euroopan unionin oikeuden
vastaisena tai katsovansa sen muodostavan esteen sisämarkkinoille. Liikenne- ja viestintäviraston
on kuuden kuukauden kuluessa komission ilmoituksesta peruttava 1 momentissa tarkoitettu
päätöksensä tai muutettava sitä, jos komissio tätä vaatii.
Jos Liikenne- ja viestintävirasto muuttaa 1 momentissa tarkoitettua päätösehdotusta komission
vaatimuksesta, Liikenne- ja viestintäviraston on varattava niille asianosaisille, joiden oikeutta tai
etua päätös koskee, mahdollisuus antaa lausuntonsa muutetusta päätösehdotuksesta 310 §:n
mukaisesti sekä tehtävä uusi 1 momentin mukainen ilmoitus komissiolle. Liikenne- ja
viestintäviraston on lopullista päätöstä tehdessään otettava mahdollisimman tarkasti huomioon
myös 1 momentissa tarkoitetut lausunnot. Liikenne- ja viestintäviraston on annettava päätös
tiedoksi komissiolle ja Euroopan sähköisen viestinnän sääntelyviranomaisten yhteistyöelimelle.
Liikenne- ja viestintäviraston on tehtävä 1 momentin mukainen ilmoitus yhdessä toisen ETA-valtion
sääntelyviranomaisen kanssa, jos markkinamäärittely on laadittu toisen ETA-valtion
sääntelyviranomaisen kanssa 52 §:n 7 momentin mukaisesti.

83 § (30.12.2020/1207)
Yritykselle asetettavaa velvollisuutta koskeva kuuleminen
Liikenne- ja viestintäviraston on varattava komissiolle ja Euroopan sähköisen viestinnän
sääntelyviranomaisten yhteistyöelimelle tilaisuus antaa lausuntonsa kuukauden määräajassa ennen
ETA-valtioiden väliseen kauppaan vaikuttavaa päätöstä, jolla Liikenne- ja viestintävirasto asettaa,
muuttaa tai poistaa huomattavan markkinavoiman perusteella tai muulla perusteella 7 a tai 8–10
luvussa tarkoitetut velvoitteet lukuun ottamatta 55 f tai 76 §:ään perustuvaa päätöstä.
Liikenne- ja viestintäviraston on otettava mahdollisimman tarkasti huomioon 1 momentissa
tarkoitetut lausunnot.
Jos komissio ilmoittaa katsovansa, että Liikenne- ja viestintäviraston 1 momentissa tarkoitettu
päätösehdotus muodostaisi esteen yhtenäismarkkinoille tai vakavasti epäilevänsä, ettei Liikenne- ja
viestintäviraston päätösehdotus ole Euroopan unionin oikeuden mukainen, Liikenne- ja
viestintäviraston on lykättävä päätöksen tekemistä kolmella kuukaudella komission ilmoituksesta.

Liikenne- ja viestintäviraston on tällöin jatkettava päätöksen valmistelua yhteistyössä komission ja
Euroopan sähköisen viestinnän sääntelyviranomaisten yhteistyöelimen kanssa.
Liikenne- ja viestintävirasto voi 3 momentissa mainitun määräajan kuluessa muuttaa
päätösehdotustaan tai perua sen. Jos Liikenne- ja viestintävirasto muuttaa päätösehdotustaan tai
pitää sen sellaisenaan voimassa, komissio voi antaa Liikenne- ja viestintäviraston
päätösehdotuksesta vielä ratkaisusuosituksen tai peruuttaa 3 momentissa tarkoitetun ilmoituksensa.
Liikenne- ja viestintäviraston on annettava lopullinen päätöksensä tiedoksi komissiolle ja Euroopan
sähköisen viestinnän sääntelyviranomaisten yhteistyöelimelle kuukauden kuluessa
ratkaisusuosituksen antamisesta. Määräaikaa voidaan kuitenkin jatkaa, jos se on tarpeen
asianosaisten kuulemiseksi.
Jos Liikenne- ja viestintävirasto päättää olla muuttamatta tai perumatta päätöstä komission
suosituksesta huolimatta, sen on perusteltava päätöksensä.
Poiketen siitä, mitä 4 ja 5 momentissa säädetään Liikenne- ja viestintäviraston mahdollisuudesta
olla muuttamatta tai peruuttamatta päätösehdotustaan, Liikenne- ja viestintäviraston on muutettava
tai peruutettava 55 a §:n 3 momentin tai 81 b §:n mukainen päätösehdotus, jos komissio tätä
päätöksellään vaatii.
Liikenne- ja viestintäviraston on varattava 1 momentin mukainen tilaisuus antaa lausunto yhdessä
toisen ETA-valtion sääntelyviranomaisen kanssa, jos päätös on valmisteltu toisen ETA-valtion
sääntelyviranomaisen kanssa 52 §:n 7 momentin mukaisesti.

84 § (30.12.2020/1207)
Menettely kiireellisissä tapauksissa
Markkinamäärittely, markkina-analyysi sekä Liikenne- ja viestintäviraston päätös huomattavasta
markkinavoimasta ja teleyritykselle asetettavasta velvollisuudesta voidaan tehdä komissiota,
Euroopan sähköisen viestinnän sääntelyviranomaisten yhteistyöelintä ja muiden ETA-valtioiden
sääntelyviranomaisia kuulematta, jos toimenpide on:
1) kiireellinen;
2) välttämätön kilpailun ja kuluttajien edun turvaamiseksi;
3) tilapäinen; sekä
4) oikeassa suhteessa sillä tavoiteltavaan päämäärään.
Liikenne- ja viestintäviraston on toimitettava 1 momentissa tarkoitettu toimenpide viipymättä
tiedoksi komissiolle, Euroopan sähköisen viestinnän sääntelyviranomaisten yhteistyöelimelle ja
muiden ETA-valtioiden sääntelyviranomaisille.

12 luku
Yleispalvelu
85 § (23.11.2018/1003)
Yleispalveluyrityksen nimeäminen
Yleispalvelulla tarkoitetaan yleisten puhelinpalvelujen ja tarkoituksenmukaisen internetyhteyden
tarjontaa tietyssä vakinaisessa asuin- tai sijaintipaikassa sekä yleisen numeropalvelun ja
puhelinluettelopalvelun tarjontaa.
Liikenne- ja viestintäviraston on päätöksellään nimettävä yksi tai useampi teleyritys tai
yhteystietopalvelua tarjoava yritys yleispalveluyritykseksi, jos se on välttämätöntä yleispalvelun
tarjonnan takaamiseksi tietyllä maantieteellisellä alueella. Nimeämismenettelyn on oltava tehokas,
puolueeton, avoin ja syrjimätön. Nimeämismenettelyssä on tarvittaessa huomioitava myös 51 a §:n
mukaiset maantieteelliset kartoitukset. Yleispalveluyritykseksi on nimettävä se yritys, jolla on
parhaat edellytykset yleispalvelun tarjontaan. (30.12.2020/1207)
Liikenne- ja viestintäviraston on muutettava 2 momentissa tarkoitettua päätöstä, jos päätöksen
perusteena olleissa seikoissa tapahtuu olennaisia muutoksia.

86 § (30.12.2020/1207)
Yleisiä puhelinpalveluita koskeva yleispalveluvelvollisuus
Teleyritys, jonka Liikenne- ja viestintävirasto on 85 §:ssä tarkoitetulla tavalla nimennyt yleisissä
puhelinpalveluissa yleispalveluyritykseksi, on velvollinen tarjoamaan maantieteellisestä paikasta
riippumatta keskimääräisen käyttäjän kannalta kohtuullisella hinnalla liittymän yleiseen
viestintäverkkoon käyttäjälle ja mikroyritykselle vakinaisessa asuin- tai sijaintipaikassa. Teleyrityksen
on toimitettava liittymä kohtuullisessa ajassa tilauksesta.
Tarjottavan liittymän on oltava sellainen, että kaikki, myös vammaiset henkilöt, voivat käyttää
hätäpalveluja, soittaa ja vastaanottaa kotimaan ja ulkomaan puheluita sekä käyttää muita
tavanomaisia puhelinpalveluja. Tarjottavan liittymän on oltava saatavilla myös ilman pakollisia
lisäpalveluita tai -toimintoja.
Valtioneuvoston asetuksella annetaan tarkempia säännöksiä vammaisten henkilöiden
erityistarpeista. Ennen asetuksen antamista Liikenne- ja viestintäviraston on tarvittaessa laadittava
niistä selvitys.
Liikenne- ja viestintävirasto voi antaa tarkempia määräyksiä siitä, miten liittymä on teknisesti
toteutettava tai mitä teknisiä ominaisuuksia liittymässä on oltava, jotta myös vammaiset henkilöt
voivat sitä käyttää.

87 § (30.12.2020/1207)
Internetyhteyspalvelua koskeva yleispalveluvelvollisuus
Teleyritys, jonka Liikenne- ja viestintävirasto on 85 §:ssä tarkoitetulla tavalla nimennyt
internetyhteyspalvelussa yleispalveluyritykseksi, on velvollinen tarjoamaan maantieteellisestä
paikasta riippumatta keskimääräisen käyttäjän kannalta kohtuullisella hinnalla liittymän yleiseen
viestintäverkkoon käyttäjälle tai mikroyritykselle vakinaisessa asuin- tai sijaintipaikassa. Tarjottavan
liittymän on oltava saatavilla myös ilman pakollisia lisäpalveluita tai -toimintoja. Teleyrityksen on
toimitettava liittymä kohtuullisessa ajassa tilauksesta.
Tarjottavan liittymän on mahdollistettava kaikille käyttäjille ja mikroyrityksille tarkoituksenmukainen
internetyhteys, ottaen huomioon käyttäjien enemmistön käytössä oleva yhteysnopeus, tekninen
toteutettavuus ja kustannukset. Eurooppalaisesta sähköisen viestinnän säännöstöstä annetun
Euroopan parlamentin ja neuvoston direktiivin (EU) 2018/1972, jäljempänä teledirektiivi, liitteessä
V mainittujen palveluiden tulee olla käytettävissä tarjottavalla liittymällä.
Valtioneuvoston asetuksella säädetään tarkoituksenmukaisen internetyhteyden
vähimmäisnopeudesta. Ennen asetuksen antamista Liikenne- ja viestintäviraston on tarvittaessa
laadittava selvitys tiedonsiirtopalvelujen markkinoista, käyttäjien ja tilaajien enemmistön käytössä
olevasta yhteysnopeudesta ja teknisestä kehitystasosta sekä arvio sääntelyn taloudellisista
vaikutuksista teleyrityksille. Liikenne- ja viestintäviraston tulee selvityksessä huomioida myös
Euroopan sähköisen viestinnän sääntelyviranomaisten yhteistyöelimen tarkoituksenmukaisen
internetyhteyspalvelun määrittelemisen parhaita käytäntöjä koskeva raportti.
Liikenne- ja viestintävirasto voi antaa tarkempia määräyksiä siitä, miten liittymä on teknisesti
toteutettava tai mitä teknisiä ominaisuuksia liittymässä on oltava.

88 § (30.12.2020/1207)
Liittymän tarjoamista koskevat muut oikeudet ja velvollisuudet
Yleispalveluyritys voi tarjota 86 ja 87 §:ssä tarkoitettuja palveluja myös useamman liittymän
välityksellä, jos siitä ei aiheudu käyttäjälle tai mikroyritykselle kohtuuttomia lisäkustannuksia.
Yleispalveluyrityksen on tarjottava tilaajana olevalle luonnolliselle henkilölle mahdollisuus maksaa
86 ja 87 §:ssä tarkoitetun liittymän rakentamisesta johtuva korvaus useammassa maksuerässä.
Yleispalveluyritys saa kieltäytyä velvollisuudestaan vain, jos kieltäytymiselle on tilaajana olevan
luonnollisen henkilön maksukykyyn liittyvä painava peruste.
Yleispalveluyrityksellä on oikeus kieltäytyä tekemästä käyttäjän tai mikroyrityksen kanssa
sopimusta 86 ja 87 §:ssä tarkoitetusta liittymästä, jos tämä on asetettu syytteeseen tai viimeisen
vuoden aikana tuomittu jonkin teleyrityksen liittymää hyväksi käyttäen tehdystä tietoliikenteen
häirinnästä taikka jos tilaajalla on yleispalveluyrityksen tarjoaman toisen liittymän käytöstä
aiheutuneita maksamattomia, erääntyneitä ja riidattomia velkoja.

89 § (23.11.2018/1003)
Yhteystietopalveluja koskeva yleispalveluvelvollisuus
Yritys, jonka Liikenne- ja viestintävirasto on 85 §:ssä tarkoitetulla tavalla nimennyt
numeropalvelussa tai puhelinluettelopalvelussa yleispalveluyritykseksi, on velvollinen tarjoamaan
käyttäjien ja tilaajien saataville yleisen, kattavan ja keskimääräisen käyttäjän kannalta
kohtuuhintaisen numeropalvelun tai puhelinluettelopalvelun.
Puhelinluettelopalvelua voidaan tarjota painetussa tai sähköisessä muodossa ja sen tiedot on
päivitettävä vähintään kerran vuodessa.
Liikenne- ja viestintävirasto voi antaa tarkempia määräyksiä 1 momentissa mainitun velvollisuuden
täyttämiseksi välttämättömistä teknisistä toimenpiteistä.

90 § (23.11.2018/1003)
Verkkopalvelua koskeva yleispalveluvelvollisuus
Verkkoyritys, jonka Liikenne- ja viestintävirasto on 85 §:ssä tarkoitetulla tavalla nimennyt
yleispalveluyritykseksi, on velvollinen tarjoamaan yleispalveluyritykseksi nimetylle palveluyritykselle
viestintäverkkoon liittymiseksi tarvittavan verkkopalvelun kustannuksiin perustuvaan hintaan.

91 § (30.12.2020/1207)
91 § on kumottu L:lla 30.12.2020/1207.

91 a § (30.12.2020/1207)
Velvollisuus ilmoittaa verkon luovuttamisesta
Teleyritys, jonka Liikenne- ja viestintävirasto on 85 §:ssä tarkoitetulla tavalla nimennyt
yleispalveluyritykseksi, on velvollinen ilmoittamaan Liikenne- ja viestintävirastolle, jos se luovuttaa
yleispalvelun tarjonnassa välttämättömän verkon tai verkonosan yleispalveluyrityksestä erilliselle
oikeushenkilölle.
Liikenne- ja viestintävirasto voi ilmoituksen jälkeen muuttaa, peruuttaa tai asettaa
yleispalveluvelvollisuuksia 85 §:n mukaisesti.

92 § (23.11.2018/1003)
Yleispalvelun hintojen seuranta
Liikenne- ja viestintäviraston on seurattava yleispalvelun hinnoittelua, verrattava sitä
viestintäpalvelujen yleiseen hintatasoon sekä arvioitava yleispalvelun hinnoittelua suhteessa
yleiseen kuluttajahintatasoon ja väestön yleiseen tulotasoon.

93 § (30.12.2020/1207)
Yleispalvelun nettokustannukset
Yleispalvelun nettokustannuksilla tarkoitetaan niitä palvelun tuottamisesta aiheutuneita
kustannuksia, joita yleispalveluyritys ei saa katetuiksi palvelun tuottamilla tuloilla.
Jos on ilmeistä, että yleispalvelun tarjonta muodostaa yleispalveluyritykselle kohtuuttoman
taloudellisen rasitteen, ja yleispalveluyritys sitä vaatii, Liikenne- ja viestintäviraston on laskettava
yleispalvelun nettokustannukset. Nettokustannusten laskennan periaatteiden, sekä
yksityiskohtaisten tietojen käytettävistä menetelmistä tulee tällöin olla yleisesti saatavilla.
Liikenne- ja viestintävirasto ei ole nettokustannuksia laskiessaan sidottu yleispalveluyrityksen
ilmoittamiin tietoihin tai sen kustannuslaskennassa käytettyihin periaatteisiin.
Jos Liikenne- ja viestintävirasto on laskenut nettokustannukset, sen tulee julkaista vuosiraportti,
joka sisältää yksityiskohtaiset tiedot yleispalveluvelvollisuuksien kustannuksista ja jossa yksilöidään
kaikkien asianosaisten yritysten osuudet, sekä mahdolliset markkinaedut, joita yritys on voinut
saada yleispalveluvelvollisuuksien johdosta, jollei liikesalaisuutta koskevista kansallisista ja unionin
säännöistä muuta johdu.

94 § (23.11.2018/1003)
Kustannusten korvaaminen yleispalveluyritykselle
Yleispalveluyritykselle on hakemuksesta korvattava valtion varoista se osa yleispalvelun
nettokustannuksista, jonka katsotaan aiheuttavan kohtuuttoman taloudellisen rasitteen yritykselle
huomioon ottaen:
1) yrityksen koko;
2) yritystoiminnan laatu;
3) yrityksen harjoittaman teletoiminnan, numeropalvelun tai puhelinluettelopalvelun liikevaihto;
sekä
4) muut 1–3 kohdassa mainittuihin rinnastettavat seikat.
Edellä 1 momentissa tarkoitettujen kustannusten korvaamisesta päättää liikenne- ja
viestintäministeriö Liikenne- ja viestintäviraston laatiman nettokustannuslaskelman pohjalta.
Taannehtivasti korvausta maksetaan enintään vuoden ajalta hakemuksen tekemisestä.

IV OSA
TAAJUUDET JA NUMEROINTI
13 luku
Taajuushallinto
95 § (30.12.2020/1207)
Taajuuksien käyttöä ja taajuussuunnitelmaa koskeva valtioneuvoston asetus
Valtioneuvoston asetuksella vahvistetaan yleiset periaatteet 3 momentissa tarkoitettujen
taajuuksien käytölle. Säädettäessä viestintäpalvelujen tarjontaan soveltuvien taajuuksien käytöstä
on noudatettava tekniikka- ja palveluriippumattomuutta.
Edellä 1 momentissa tarkoitetussa asetuksessa voidaan kuitenkin poiketa verkko- ja
viestintäpalvelujen:
1) tekniikkariippumattomuudesta:
a) haitallisten häiriöiden välttämiseksi;
b) yleisön suojelemiseksi sähkömagneettisilta kentiltä;
c) palvelujen teknisen laadun, taajuuksien yhteiskäytön tai yleisen edun tavoitteiden
saavuttamiseksi; sekä
2) palveluriippumattomuudesta:
a) ihmishengen turvallisuuden takaamiseksi;
b) sosiaalisen, alueellisen tai maantieteellisen yhteenkuuluvuuden edistämiseksi;
c) taajuuksien tehottoman käytön välttämiseksi;
d) kulttuurisen ja kielellisen monimuotoisuuden ja tiedotusvälineiden moniarvoisuuden
edistämiseksi.
Edellä 1 momentissa tarkoitetulla valtioneuvoston asetuksella vahvistetaan taajuussuunnitelma:
1) 6 §:n 1 ja 2 momentissa tarkoitettuun verkkotoimilupaa edellyttävään teletoimintaan ja 6 §:n 4
momentissa tarkoitettuun yleiseen teletoimintaan tarkoitetuille taajuusalueille;
2) 22 ja 34 §:ssä tarkoitettuun toimiluvanvaraiseen televisio- ja radiotoiminnan harjoittamiseen
tarkoitetuille taajuusaluille;
3) 96 §:n 5 momentissa tarkoitetuille taajuusalueille;
4) tuotekehitys-, testaus- ja opetustoimintaan tarkoitetuille taajuusalueille; sekä
5) Yleisradio Oy:stä annetun lain 7 §:ssä tarkoitettuun julkisen palvelun televisio- ja radiotoimintaan
tarkoitetuille taajuusalueille.
Ennen kuin valtioneuvosto vahvistaa taajuussuunnitelman, teleyrityksille, Yleisradio Oy:lle ja muille
taajuusalueiden käyttäjäryhmille on varattava tilaisuus tulla kuulluksi taajuussuunnitelmasta.
Valtioneuvoston on tarkasteltava taajuussuunnitelmaa uudelleen, jos 3 momentissa tarkoitettuun
julkiseen palveluun tai toimiluvanvaraiseen toimintaan voidaan osoittaa lisää taajuusalueita tai
jos tässä momentissa mainittu taho esittää tarkastelua koskevan perustellun pyynnön.
Liikenne- ja viestintäministeriön on ilmoitettava komissiolle ja Euroopan unionin jäsenvaltioille, jos 1
momentissa tarkoitetulla valtioneuvoston asetuksella sallitaan 3 momentissa tarkoitetulla
taajuusalueella Euroopan unionissa yhdenmukaistettujen radiotaajuuksien käyttötarkoituksesta
poikkeava vaihtoehtoinen käyttö.
Euroopan unionissa yhdenmukaistettujen radiotaajuuksien käyttö on mahdollistettava
mahdollisimman pian ja viimeistään 30 kuukauden kuluttua radiotaajuuspäätöksen mukaisesta
taajuusalueen teknisestä täytäntöönpanotoimenpiteestä. Valtioneuvosto voi poiketa tästä
määräajasta, jos:
1) taajuusalueen vaihtoehtoinen käyttö perustuu 2 momentin 2 kohdan a tai d alakohdassa
tarkoitettuun yleisen edun tavoitteeseen;
2) taajuuksia ei ole koordinoitu kolmannen maan kanssa ja taajuuksien käyttö johtaisi haitallisiin
häiriöihin; tai
3) kansallisen turvallisuuden, puolustuksen tai ylivoimaisen esteen vuoksi.
Edellä 6 momentissa tarkoitettua määräaikaa voidaan lykätä enintään 30 kuukautta, jos:
1) taajuuksia ei ole koordinoitu Euroopan unionin jäsenvaltion kanssa ja taajuuksien käyttö johtaisi
haitallisiin häiriöihin; tai
2) on tarpeen varmistaa nykyisten käyttäjien tekninen siirtyminen taajuuksilta.
Valtioneuvoston on tarkasteltava uudelleen 6 momentissa tarkoitettua poikkeusta vähintään joka
toinen vuosi. Valtioneuvoston on ilmoitettava 6 ja 7 momentissa tarkoitetusta poikkeuksesta
komissiolle ja sellaiselle Euroopan unionin jäsenvaltiolle, jonka taajuuskäyttöön asia voi vaikuttaa.

96 § (23.11.2018/1003)
Taajuuksien käytöstä annetut Liikenne- ja viestintäviraston määräykset
Liikenne- ja viestintäviraston määräyksellä määrätään radiotaajuuksien käytöstä eri
käyttötarkoituksiin ottaen huomioon radiotaajuuksien käyttöä koskevat kansainväliset määräykset ja
suositukset sekä 95 §:n 1 momentin nojalla annettu valtioneuvoston asetus. Määräyksessä on
oltava tiedot taajuusalueen käyttötarkoituksesta ja tärkeimmistä radio-ominaisuuksista, jotka
taajuusaluetta käyttävän radiolaitteen on täytettävä.
Liikenne- ja viestintäviraston on tarkasteltava 1 momentin nojalla annettuja määräyksiä uudelleen,
jos 95 §:n 3 momentissa tarkoitettuun toimiluvanvaraiseen toimintaan voidaan osoittaa lisää
taajuuksia tai jos teleyritys tai muu taajuusalueiden käyttäjäryhmiä edustava taho esittää tarkastelua
koskevan perustellun pyynnön.
Määrätessään sähköisten viestintäpalvelujen tarjontaan soveltuvien radiotaajuuksien käytöstä
Liikenne- ja viestintäviraston on noudatettava tekniikka- ja palveluriippumattomuutta.
Edellä 1 momentissa tarkoitetussa määräyksessä voidaan poiketa verkko- ja viestintäpalvelujen:
1) tekniikkariippumattomuudesta:
a) haitallisten häiriöiden välttämiseksi;
b) yleisön suojelemiseksi sähkömagneettisilta kentiltä;
c) palvelun teknisen laadun, taajuuksien yhteiskäytön tai yleisen edun tavoitteiden saavuttamiseksi;
sekä
2) palveluriippumattomuudesta:
a) ihmishengen turvallisuuden takaamiseksi;
b) sosiaalisen, alueellisen tai maantieteellisen yhteenkuuluvuuden edistämiseksi;
c) taajuuksien tehottoman käytön välttämiseksi; ja
d) kulttuurisen ja kielellisen monimuotoisuuden ja tiedotusvälineiden moniarvoisuuden
edistämiseksi.
Liikenne- ja viestintäviraston on 1 momentin nojalla annettuja määräyksiä valmistellessaan
toimittava yhteistyössä liikenne- ja viestintäministeriön kanssa. Jos yksittäisen taajuusalueen
käyttöä koskevalla määräyksellä voi olla huomattavia vaikutuksia viestintämarkkinoiden yleiseen
kehitykseen, kyseisen taajuusalueen taajuussuunnitelma vahvistetaan 95 §:n 1 momentin nojalla
annetussa valtioneuvoston asetuksessa.
Liikenne- ja viestintävirasto voi radiotaajuuksien yhteiskäytön edistämiseksi tai muusta
perustellusta syystä sallia 95 §:n 1 momentin nojalla annetussa valtioneuvoston asetuksessa
säädetylle radiotaajuusalueelle tai tämän pykälän 1 momentin nojalla annetussa määräyksessä
tarkoitetulle taajuusalueelle myös muuta kuin sen käyttötarkoituksen mukaista radioviestintää, jos
muu radioviestintä ei vähäistä enempää rajoita taajuusalueen käyttöä sen ensisijaisiin
käyttötarkoituksiin eikä aiheuta haitallisia häiriöitä ensisijaisten käyttötarkoitusten mukaiselle
radioviestinnälle. (30.12.2020/1207)

97 § (23.11.2018/1003)
Taajuushallintoa koskevat erityiset säännökset
Tätä lakia sovelletaan suomalaisten alusten, ilma-alusten ja avaruuteen lähetettyjen esineiden
radiolaitteisiin myös silloin kun ne ovat Suomen alueen ulkopuolella.
Liikenne- ja viestintäviraston määräyksellä määrätään radiotaajuudet, joilla radioaaltoja kehittämään
tarkoitettua tieteelliseen, teolliseen, lääkinnälliseen tai muuhun vastaavaan tarkoitukseen käytettyä
muuta sähkölaitetta kuin radiolaitetta saa käyttää, ja ehdot, joiden mukaan laitetta on käytettävä.
Liikenne- ja viestintäviraston määräyksellä annetaan radioamatööriaseman rakennetta ja käyttöä
koskevat sekä radioamatööriviestinnässä muuten noudatettavat määräykset käytettävistä
lähetystehoista ja harhalähetteistä, lähetysten osoittamisesta ja yksisuuntaisesta lähettämisestä.
Radiolupa, jonka myöntämisestä on säädetty 40 §:ssä sekä 44 §:ssä tarkoitettu taajuusvaraus, 265
§:ssä tarkoitettu pätevyystodistus, 266 §:ssä tarkoitettu kelpoisuustodistus ja 304 §:n 1 momentin 5
kohdan nojalla tehty radioaseman tunnistetta koskeva päätös, voidaan allekirjoittaa koneellisesti.

14 luku
Numerointi
98 § (23.11.2018/1003)
Telealueet
Liikenne- ja viestintäviraston määräyksellä määrätään Suomen jakautumisesta telealueisiin.
Telealuejaon on oltava tarkoituksenmukainen. Telealueita muodostettaessa on erityisesti otettava
huomioon tietyllä alueella harjoitetun televiestinnän määrä ja sen suuntautuminen,
viestintäverkkojen tekninen rakenne sekä numeroiden mahdollisimman tehokas käyttö.

99 § (23.11.2018/1003)
Numerointia koskeva Liikenne- ja viestintäviraston määräys
Teletoiminnan numeroita ja tunnuksia jaettaessa on otettava huomioon:
1) numeroinnin selkeys ja tehokkuus; sekä
2) numerointia ja tunnuksia koskevat kansainväliset velvoitteet.
Liikenne- ja viestintävirasto voi antaa numerointia koskevat tarkemmat määräykset. Liikenne- ja
viestintävirasto voi määrätä siitä, millaisia numeroita ja tunnuksia teletoiminnassa saa käyttää ja
mihin tarkoitukseen niitä on käytettävä. Lisäksi siinä voidaan määrätä numeroiden ja tunnusten
maantieteellisestä käyttöalueesta.
Internetin verkkotunnuksista säädetään erikseen.
Liikenne- ja viestintäviraston on toimitettava tietoja numeroalueista, joita voidaan käyttää myös
Suomen alueen ulkopuolella, Euroopan sähköisen viestinnän sääntelyviranomaisten
yhteistyöelimelle. (30.12.2020/1207)

100 § (23.11.2018/1003)
Numerointipäätös
Liikenne- ja viestintävirasto päättää teleyritysten ja muiden henkilöiden käyttöön annettavista
numeroista ja tunnuksista.
Numerot ja tunnukset on jaettava siten, että teleyrityksiä ja muita henkilöitä kohdellaan toiminnan
laatu ja laajuus huomioon ottaen tasapuolisesti.
Liikenne- ja viestintäviraston on tehtävä päätös numeron tai tunnuksen myöntämisestä
(numerointipäätös) kolmen viikon kuluessa hakemuksen vastaanottamisesta. Jos numerolla tai
tunnuksella on poikkeuksellista taloudellista arvoa, numerointipäätös voidaan kuitenkin tehdä
kuuden viikon kuluessa hakemuksen vastaanottamisesta. (30.12.2020/1207)
Numerointipäätöksessä numeron tai tunnuksen käyttöoikeuden haltija voidaan velvoittaa ottamaan
numero käyttöön kohtuullisessa määräajassa.
Numerointipäätös voidaan tehdä toistaiseksi tai tarjottavan palvelun kannalta
tarkoituksenmukaiseksi määräajaksi. Liikenne- ja viestintävirasto voi numerointipäätöksessä
määrätä, että numeroa on käytettävä tietyn palvelun tarjoamiseen, sekä asettaa numeron käytölle
muita numeroinnin selkeyden ja tehokkuuden tai käyttäjien etujen varmistamiseksi tarpeellisia
ehtoja.
Numeron tai tunnuksen käyttöoikeuden saanut teleyritys ei saa syrjiä muita teleyrityksiä niiden
palvelujen käyttöön tarvittavien numeroiden ja tunnusten osalta. (30.12.2020/1207)

101 § (23.11.2018/1003)
Numeron tai tunnuksen käyttöoikeuden peruuttaminen
Liikenne- ja viestintävirasto voi päätöksellään peruuttaa numeron tai tunnuksen käyttöoikeuden,
jos:
1) numeron tai tunnuksen käyttöoikeuden haltija ei suorita numerointipäätökseen liittyvää maksua;
2) numeroa tai tunnusta käytetään numerointipäätöksen vastaisesti; taikka
3) numeroa tai tunnusta ei ole otettu käyttöön kohtuullisessa ajassa numerointipäätöksestä tai sen
käyttö on lopetettu ja numeron tai tunnuksen käyttöoikeuden haltija ei kehotuksesta huolimatta
oikaise menettelyään kuukauden määräajassa.
Numeron tai tunnuksen käyttöoikeus voidaan peruuttaa myös, jos peruuttamiseen on muu
numeroinnin selkeyteen ja tehokkuuteen tai käyttäjien etuun liittyvä erittäin painava syy ja
numeron tai tunnuksen käyttöoikeuden haltijalle on annettu mahdollisuus esittää näkemyksensä
asiassa kuukauden määräajassa. Kuuleminen on tarpeetonta, jos käyttöoikeuden saanut yritys on
lopettanut toimintansa tai käyttöoikeuden haltija on jostain muusta syystä lakannut olemasta.

102 § (23.11.2018/1003)
Puhelinnumeron siirrettävyys
Teleyritys on velvollinen viipymättä huolehtimaan siitä, että teleyrityksen kanssa sopimuksen
tehnyt tilaaja voi halutessaan siirtää puhelinnumeronsa toiselle yritykselle vaihtaessaan palvelun
tarjoajaa. Puhelinnumeroon liittyvän määräaikaisen viestintäpalvelusopimuksen voimassaolo ei
vapauta teleyritystä numeron siirtovelvoitteesta. Kiinteässä puhelinverkossa siirtovelvoite on
voimassa vain, jos siirto tapahtuu telealueen sisällä.
Tilaajan oikeus puhelinnumeron siirtämiseen on voimassa vähintään 1 kuukauden
irtisanomispäivästä, jollei hän luovu tästä oikeudesta. Tilaajan sopimus siirrettävän numeron osalta
päättyy automaattisesti, kun siirto saadaan päätökseen. Luovuttavan ja vastaanottavan
teleyrityksen on tiedotettava tilaajalle siirtoprosessin etenemisestä. (30.12.2020/1207)
Teleyritys ei saa periä tilaajalta korvausta puhelinnumeron siirtämisestä. Siirtämisen aiheuttamista
kertaluonteisista kustannuksista saa kuitenkin periä korvauksen vastaanottavalta teleyritykseltä.
Korvaus ei kuitenkaan saa olla niin suuri, että se estää palvelun käytön. Liikenne- ja viestintävirasto
voi yksittäistapauksessa päättää kertakorvauksen enimmäismäärästä.
Teleyrityksellä ei ole 1 momentissa tarkoitettua puhelinnumeron siirtovelvollisuutta kiinteän
puhelinverkon ja matkaviestinverkon välillä.
Puhelinverkossa toimiva teleyritys on velvollinen osaltaan huolehtimaan siitä, että saatavilla on
yleinen, kattava ja maksuton tiedotuspalvelu siirretyistä puhelinnumeroista.

103 § (23.11.2018/1003)
Puhelinnumeron siirrettävyyttä koskevat tekniset määräykset
Liikenne- ja viestintävirasto voi antaa puhelinnumeron siirrettävyyttä koskevia teknisiä määräyksiä.
Liikenne- ja viestintäviraston määräykset voivat koskea:
1) puhelinnumeroita, jotka teknisistä syistä vapautetaan siirtovelvoitteesta;
2) siirrettävyyden teknistä toteuttamistapaa;
3) siirrettyyn numeroon liittyvän puhelun ohjausta;
4) siirrettyjä puhelinnumeroita koskevan tiedotuspalvelun järjestämistä;
5) muita 1–4 kohdassa mainittuihin verrattavia numeron siirrettävyyden teknisiä edellytyksiä;
6) luovuttavan ja vastaanottavan teleyrityksen tehtäviä palveluntarjoajaa vaihdettaessa;
7) tilaajalle siirtoprosessista tiedottamisen yksityiskohtia.
(30.12.2020/1207)

104 § (23.11.2018/1003)
Televiestintä Euroopan talousalueella
Puhelinverkossa toimiva teleyritys on velvollinen osaltaan huolehtimaan siitä, että ETA-valtioista
voidaan soittaa Suomessa käytössä oleviin muihinkin kuin maantieteellisiin numeroihin, jos se on
teknisesti ja taloudellisesti mahdollista.
Teleyrityksellä ei ole 1 momentissa tarkoitettua velvollisuutta, jos puhelun vastaanottaja on
kaupallisista syistä rajoittanut tietyiltä maantieteellisiltä alueilta tulevia puheluita.
Liikenne- ja viestintävirasto voi antaa tarkempia määräyksiä 1 momentissa tarkoitetun
velvollisuuden täyttämiseksi välttämättömistä teknisistä toimenpiteistä.

105 § (23.11.2018/1003)
Yleinen ulkomaantunnus
Puhelinverkossa toimiva teleyritys on velvollinen osaltaan huolehtimaan siitä, että käyttäjät voivat
soittaa ulkomaille käyttäen yleistä ulkomaantunnusta 00.
Liikenne- ja viestintävirasto voi antaa tarkempia määräyksiä 1 momentissa tarkoitetun
velvollisuuden täyttämiseksi välttämättömistä teknisistä toimenpiteistä.

V OSA
KÄYTTÄJÄN JA TILAAJAN OIKEUDET
VIESTINTÄPALVELUSSA
106 § (30.12.2020/1207)
Soveltamisala ja säännösten pakottavuus

Tämän osan säännöksistä ei saa sopimuksin poiketa tilaajan vahingoksi, ellei 2 momentista muuta
johdu.
Mitä 118 §:ssä, 125 §:n 2–4 momentissa, 126 §:ssä, 134 §:n 1 momentissa ja 135 §:ssä säädetään,
sovelletaan muun kuin kuluttajan kanssa tehtävään sopimukseen vain, jos muuta ei ole sovittu.
Mitä 106 b §:ssä, 108 a §:n 1 ja 3 momentissa, 109 §:n 2 momentissa, 112 §:n 1 momentissa, 113
§:ssä, 118 §:n 2 momentissa, 119 ja 121–124 §:ssä säädetään, sovelletaan kuluttajien lisäksi myös
mikroyrityksen, pienen yrityksen ja voittoa tavoittelemattoman yhteisön kanssa tehtävään
sopimukseen, jos muuta ei ole sovittu.

106 a § (30.12.2020/1207)
Soveltamisalan rajoitukset
Tämän osan säännöksiä ei 107 §:n 2 momenttia lukuun ottamatta sovelleta mikroyrityksiin, jotka
tarjoavat vain numeroista riippumattomia henkilöiden välisiä viestintäpalveluja. Niiden on kuitenkin
ennen sopimuksen tekemistä ilmoitettava tästä tilaajalle.
Mitä 109 §:n 2–5 momentissa sekä 114 ja 116 §:ssä säädetään, ei sovelleta numeroista
riippumattomiin henkilöiden välisiin viestintäpalveluihin.
Mitä 106 b §:ssä, 107 §:n 3 ja 4 momentissa, 109 §:n 2 ja 4 momentissa, 112 §:n 1 momentissa ja
113 §:ssä säädetään, ei sovelleta laitteiden välisiin siirtopalveluihin.
Mitä 108, 112, 118, 119, 121, 122, 128 ja 134 §:ssä säädetään, ei sovelleta itsenäisesti
vastikkeetta tarjottavaan viestintäpalveluun.

15 luku
Viestintäpalvelusopimus
106 b § (30.12.2020/1207)
Ennen sopimuksen tekemistä annettavat tiedot ja sopimustiivistelmä
Teleyrityksen on ennen viestintäpalvelusopimuksen tekemistä annettava kuluttajalle
kuluttajansuojalain (38/1978) 2 luvun 8 a §:ssä tai 6 luvun 9 §:ssä tarkoitetut tiedot. Tiedot on
annettava selkeästi ja ymmärrettävästi sekä pysyvällä tavalla. Jos tietojen antaminen pysyvällä
tavalla ei ole mahdollista, teleyrityksen on annettava tiedot kuluttajan saataville asetetussa helposti
ladattavassa asiakirjassa, josta teleyritys ilmoittaa kuluttajalle. Tällöin teleyrityksen on kiinnitettävä
kuluttajan huomio asiakirjan lataamisen tärkeyteen tietojen säilyttämiseksi, myöhempää käyttöä
varten sekä tietojen toisintamiseksi muuttumattomina.
Valtioneuvoston asetuksella voidaan antaa teledirektiivin liitteen VIII täytäntöön panemiseksi
tarkempia säännöksiä ennen viestintäpalvelusopimuksen tekemistä annettavista tiedoista.
Edellä 1 ja 2 momentissa tarkoitetut tiedot on pyydettäessä annettava vammaisille henkilöille
soveltuvassa muodossa.
Teleyrityksen on annettava kuluttajalle ennen sopimuksen tekemistä maksutta helppolukuinen
sopimustiivistelmä. Sopimustiivistelmä on tehtävä sopimustiivistelmän mallista, jota yleisesti
saatavilla olevien sähköisten viestintäpalvelujen tarjoajien on määrä käyttää Euroopan parlamentin
ja neuvoston direktiivin (EU) 2018/1972 mukaisesti annetussa komission
täytäntöönpanoasetuksessa (EU) N:o 2019/2243 vahvistettua mallia käyttäen. Jos
sopimustiivistelmää on teknisesti mahdotonta antaa ennen sopimuksen tekemistä, se on annettava
viipymättä sopimuksen tekemisen jälkeen. Tällöin sopimus tulee voimaan vasta, kun kuluttaja on
sopimustiivistelmän saatuaan vahvistanut hyväksyvänsä sopimuksen.

107 § (30.12.2020/1207)
Sopimusehdot ja tietojen julkaiseminen
Viestintäpalvelusopimuksissa ei saa olla kuluttajien kannalta kohtuuttomia ehtoja tai rajoituksia.
Teleyritys ei saa soveltaa tilaajiin erilaisia kansalaisuuteen, asuinpaikkaan tai sijoittautumispaikkaan
perustuvia ehtoja, elleivät erilaiset ehdot ole objektiivisesti perusteltuja.
Teleyrityksen on julkaistava:
1) käyttämänsä vakiosopimusehdot;
2) viestintäpalveluja koskevat hinnastot;
3) tarjoamiensa numeroihin perustuvien henkilöiden välisten viestintäpalvelujen osalta tiedot
hätäpalvelun saatavuudesta sekä liittymänhaltijan sijaintitiedon saatavuudesta ja sen rajoituksista;
4) tarjoamiensa numeroista riippumattomien henkilöiden välisten viestintäpalvelujen osalta, tieto
siitä, onko hätäpalvelujen käyttö mahdollista;
5) tiedot vammaisille tarkoitettuja tuotteita ja palveluja koskevista yksityiskohdista.
Edellä 3 momentissa tarkoitetut tiedot on julkaistava siten, että ne ovat helposti saatavilla ilman
korvausta. Tiedot on myös julkaistava vammaisten henkilöiden käyttöön soveltuvassa muodossa.

108 § (30.12.2020/1207)
Viestintäpalvelusopimus
Teleyrityksen ja tilaajan välinen viestintäpalvelusopimus on tehtävä kirjallisesti.
Internetyhteyspalvelun tiedonsiirtonopeuden ja eräiden muiden internetyhteyspalvelua koskevien
tietojen ilmoittamisesta viestintäpalvelusopimuksessa säädetään avointa internetyhteyttä koskevista
toimenpiteistä ja yleispalvelusta ja käyttäjien oikeuksista sähköisten viestintäverkkojen ja palvelujen alalla annetun direktiivin 2002/22/EY sekä verkkovierailuista yleisissä
matkaviestinverkoissa unionin alueella annetun asetuksen (EU) N:o 531/2012 muuttamisesta
annetussa Euroopan parlamentin ja neuvoston asetuksessa (EU) 2015/2120, jäljempänä EU:n
sähköisen viestinnän sisämarkkina-asetus.

108 a § (30.12.2020/1207)
Teleyrityksen toimittama palvelupaketti
Jos teleyritys toimittaa internetyhteyspalvelua tai numeroihin perustuvaa henkilöiden välistä
viestintäpalvelua kuluttajalle pakettina yhdessä muiden palveluiden tai päätelaitteen kanssa,
paketin kaikkiin palveluihin ja päätelaitteeseen sovelletaan soveltuvin osin 106 b §:n 4 momenttia,
107 §:n 3 ja 4 momenttia, 109 §:n 1, 2 ja 4 momenttia, 110 a §:n 1 momenttia, 114 §:n 4
momenttia sekä 116 §:n 2, 6 ja 7 momenttia.
Jos kuluttajalla on lain mukaan oikeus purkaa 1 momentissa tarkoitettuun pakettiin sisältyvää
palvelua tai päätelaitetta koskeva sopimus sillä perusteella, että kyseinen palvelu tai päätelaite ei
ole ollut sopimuksen mukainen tai sitä ei ole toimitettu, kuluttajalla on oikeus purkaa kaikki pakettiin
sisältyviä palveluja tai päätelaitetta koskevat sopimukset.
Jos teleyritys on tehnyt sopimuksen kuluttajan kanssa internetyhteyspalvelun tai numeroihin
perustuvan henkilöiden välisen viestintäpalvelun toimittamisesta ja kuluttaja hankkii teleyritykseltä
aikaisempaan sopimukseen liittyvän lisäpalvelun tai päätelaitteen, uusi sopimus ei saa pidentää
alkuperäisen sopimuksen voimassaoloa, elleivät kuluttaja ja teleyritys nimenomaisesti sovi toisin.

109 § (30.12.2020/1207)
Viestintäpalvelusopimuksen kesto
Viestintäpalvelusopimus on voimassa toistaiseksi, jollei erikseen toisin sovita.
Teleyritys saa tehdä kuluttajan kanssa enintään 24 kuukauden määräaikaisen sopimuksen.
Kuluttajan kanssa tehtävä matkaviestinverkon määräaikainen puhelinliittymäsopimus saa kuitenkin
olla voimassa enintään 12 kuukautta.
Kuluttaja on velvollinen maksamaan viestintäpalvelusopimukseen perustuvat maksut vasta siitä
lukien, kun yhteys on käytettävissä.
Jos määräaikainen sopimus jatkuu sopimuskauden päätyttyä automaattisesti, sopimus on tämän
jälkeen tilaajan irtisanottavissa päättymään kahden viikon kuluttua irtisanomisesta. Teleyrityksen on

ilmoitettava tilaajalle sopimuksen automaattisesta jatkumisesta, keinoista irtisanoa sopimus sekä
annettava edullisempia hintoja koskevaa neuvontaa hyvissä ajoin ennen määräaikaisen sopimuksen
päättymistä. Tiedot on ilmoitettava pysyvällä tavalla.
Teleyrityksen tulee tarjota kuluttajalle maksuton ja helppokäyttöinen mahdollisuus tarkastaa
välittömästi matkaviestinverkon määräaikaisen puhelinliittymäsopimuksensa päättymispäivämäärä.
Mahdollisuus tulee tarjota tekstiviestillä tai muulla vastaavalla helppokäyttöisellä ja välittömän
tarkastamisen mahdollistavalla tavalla. Liikenne- ja viestintävirasto voi antaa tarkempia määräyksiä
palvelun teknisestä toteuttamistavasta.

110 § (23.11.2018/1003)
Verkon neutraliteetti
Verkon neutraliteetista säädetään EU:n sähköisen viestinnän sisämarkkina-asetuksessa.
Liikenne- ja viestintävirasto voi antaa 1 momentissa mainitun asetuksen noudattamisen valvonnan
ja täytäntöönpanon kannalta tarpeellisia määräyksiä asetuksen:
1) 5 artiklan 1 kohdassa tarkoitettuja internetyhteyspalvelun teknisiä ominaisuuksia, palvelun
laadun vähimmäisvaatimuksia ja muita asianmukaisia ja tarpeellisia toimenpiteitä koskevista
vaatimuksista;
2) 5 artiklan 2 kohdassa tarkoitettujen tietojen dokumentoinnista ja tilastoinnista sekä näihin
liittyvien asiakirjojen muodosta ja tietojen säilyttämisestä.
Liikenne- ja viestintävirasto voi antaa tarkempia määräyksiä 1 momentissa mainitun asetuksen 4
artiklan 4 kohdassa tarkoitetun internetyhteyspalvelun laadun todentamiseen käytettävän palvelun
hyväksymisestä.

110 a § (30.12.2020/1207)
Internetyhteyspalvelun tarjoajan vaihtaminen
Tilaajan vaihtaessa internetyhteyspalvelun tarjoajaa luovuttava ja vastaanottava teleyritys ovat
velvollisia varmistamaan palvelun jatkumisen lukuun ottamatta korkeintaan vuorokauden katkosta,
jollei tämä ole teknisesti mahdotonta. Niiden on tiedotettava tilaajalle vaihtoprosessin etenemisestä.
Liikenne- ja viestintävirasto voi antaa internetyhteyspalvelun jatkuvuutta ja vaihtoprosessia
koskevia teknisiä määräyksiä. Määräykset voivat koskea:
1) internetyhteyspalvelun jatkuvuuden teknistä toteuttamistapaa;
2) luovuttavan ja vastaanottavan teleyrityksen tehtäviä palveluntarjoajaa vaihdettaessa;
3) tilaajalle vaihtoprosessista tiedottamisen yksityiskohtia;
4) muita 1 ja 2 kohdassa mainittuihin verrattavia internetyhteyspalvelun jatkuvuuden teknisiä
edellytyksiä.
Tilaajan internetyhteyspalvelua koskeva sopimus luovuttavan palveluntarjoajan kanssa päättyy, kun
internetyhteyspalvelun vaihtoprosessi on suoritettu loppuun.

111 § (23.11.2018/1003)
Käyttöoikeus kiinteistön tai rakennuksen sisäiseen verkkoon
Asunto-osakeyhtiöllä, kiinteistöosakeyhtiöllä ja niihin verrattavalla yhteisöllä, joka omistaa tai
hallinnoi sellaista kiinteistön sisäistä tai usean kiinteistön välistä kiinteää viestintäverkkoa, joka on
liitetty yleiseen viestintäverkkoon, on velvollisuus luovuttaa tilaajan valitsemalle teleyritykselle
syrjimättömin ehdoin käyttöoikeus kiinteistön tai kiinteistöryhmän sisäisen viestintäverkon vapaana
olevaan kapasiteettiin viestintäpalvelun välittämiseksi kiinteistössä tilaajan päätelaitteisiin.
Käyttöoikeuden saaneella teleyrityksellä on oikeus liittää yleinen viestintäverkkonsa kiinteistön tai
rakennuksen sisäiseen viestintäverkkoon.
Jos käyttöoikeudesta ei päästä sopimukseen kahden kuukauden kuluessa käyttöoikeutta koskevan
pyynnön vastaanottamisesta, osapuolet voivat saattaa asian Liikenne- ja viestintäviraston
ratkaistavaksi. Liikenne- ja viestintäviraston on tehtävä päätös kahden kuukauden kuluessa asian
vireille tulosta.

112 §
Käyttöraja, ennakkomaksu ja vakuus
Teleyritys tai kuluttaja voi asettaa kohtuullisen euromääräisen käyttörajan viestintäpalvelulle.
(30.12.2020/1207)
Teleyritys saa vaatia kuluttajalta viestintäpalvelusopimuksesta ennakkomaksun tai vakuuden vain
sopimusta tehtäessä ja vain, jos siihen on ennakoitavissa olevasta maksukyvyttömyydestä tai
muusta siihen verrattavasta seikasta johtuva erityinen syy. Ennakkomaksu tai vakuus ei saa ylittää
niiden maksujen yhteismäärää, jotka tarjotuista palveluista arvioidaan kertyvän ennen kuin
teleyritys voi estää viestintäpalvelun käytön maksulaiminlyönnin perusteella.

113 § (30.12.2020/1207)
Teleyrityksen tiedonantovelvollisuus
Jos viestintäpalveluja laskutetaan käytetyn ajan tai määrän perusteella, teleyrityksen on tarjottava
kuluttajalle maksuton mahdollisuus palvelun käytöstä kertyvien maksujen seuraamiseen.
Teleyrityksen on ilmoitettava kuluttajalle ja kuluttajan liittymän käyttäjälle ennen kuin
hinnoittelumalliin sisältyvä käyttömäärän yläraja täyttyy ja kun hinnoittelumalliin sisältyvä palvelu on
käytetty kokonaan.

114 §
Sopimuksen muuttaminen
Teleyritys saa muuttaa toistaiseksi voimassa olevan viestintäpalvelusopimuksen mukaisia maksuja ja
muita sopimusehtoja kuluttajan vahingoksi vain:
1) sopimusehdoissa yksilöidyillä perusteilla, jos sopimuksen sisältö ei kokonaisuutena olennaisesti
muutu;
2) lainsäädännön muutoksen tai viranomaisen päätöksen perusteella.
Teleyrityksellä on lisäksi oikeus tehdä toistaiseksi voimassa olevan viestintäpalvelusopimuksen
sopimusehtoihin vähäisiä muutoksia, joilla ei ole vaikutusta sopimuksen keskeiseen sisältöön.
Määräaikaisen viestintäpalvelusopimuksen ehtoja ei saa muuttaa kesken sopimuskauden kuluttajan
vahingoksi. Sopimusehtojen muuttaminen on kuitenkin sallittua, jos muutostarve johtuu
lainsäädännön muutoksista tai viranomaispäätöksistä.
Teleyrityksen on ilmoitettava tilaajalle sopimusehtojen muutoksesta, niiden sisällöstä ja muutoksen
perusteesta viimeistään kuukautta ennen kuin muutetut ehdot tulevat voimaan. Teleyrityksen on
ilmoitettava tilaajalle samanaikaisesti tämän oikeudesta irtisanoa sopimuksensa, jos tilaaja ei
hyväksy muutettuja sopimusehtoja. Ilmoitus on tehtävä selkeästi ja ymmärrettävästi pysyvällä
tavalla. Jos tilaaja haluaa käyttää oikeuttaan irtisanoa sopimus, se on tehtävä kolmen kuukauden
kuluessa teleyrityksen ilmoituksesta. Jos kyseessä on laitteiden välinen siirtopalvelu, tätä momenttia
sovelletaan ainoastaan kuluttajien, mikroyritysten, pienten yritysten ja voittoa tavoittelemattomien
yhteisöjen kanssa tehtyihin sopimuksiin. (30.12.2020/1207)

115 §
Viestintäpalvelun sulkeminen ja käytön rajoittaminen
Teleyrityksellä on oikeus sulkea viestintäpalvelu tai rajoittaa viestintäpalvelun käyttöä, jos tilaaja ei
ole maksanut viestintäpalvelusta aiheutunutta erääntynyttä maksua.
Sulkemis- tai rajoitusoikeutta ei kuitenkaan ole, jos:
1) erääntynyt maksu on alle 50 euroa;
2) erääntynyt maksu liittyy muun palvelun kuin viestintäpalvelun vastaanottamiseen;
3) erääntynyt maksu maksetaan kahden viikon kuluessa maksukehotuksen lähettämisestä;
4) kuluttaja osoittaa maksun laiminlyönnin johtuvan sairaudesta, työttömyydestä tai muusta siihen
verrattavasta kuluttajasta riippumattomasta syystä ja erääntynyt maksu maksetaan kuukauden
kuluessa maksukehotuksen lähettämisestä;
5) tilaaja tekee muistutuksen laskusta ennen eräpäivää ja maksaa riidattoman osan laskusta
määräajassa.
Teleyrityksellä on oikeus sulkea viestintäpalvelu myös, jos:
1) tilaaja on asetettu konkurssiin tai viranomainen on todennut hänet muutoin maksukyvyttömäksi
eikä tilaaja aseta kohtuullista vakuutta;
2) tilaaja ei kehotuksesta huolimatta noudata muita kuin maksua koskevia sopimusehtoja; tai
3) tilaaja tai käyttäjä on asetettu syytteeseen liittymää hyväksi käyttäen tehdystä tietoliikenteen
häirinnästä.
Teleyrityksellä on oikeus rajoittaa viestintäpalvelun käyttöä myös, jos käyttäjä ylittää 112 §:n 1
momentissa tarkoitetun käyttörajan. Teleyrityksen on ilmoitettava käyttäjälle etukäteen käytön
rajoittamisesta ja samalla annettava käyttäjälle ohjeet siitä, miten käytön rajoittaminen on
estettävissä.
Teleyrityksellä on oikeus olla yhdistämättä puheluita tai muutoin estää sellaisen viestintäpalvelun
käyttö, jonka ilmeisenä tarkoituksena on oikeudettoman taloudellisen hyödyn tavoittelu ja josta
muodostuu tilaajalle maksuja.
Mitä edellä tässä pykälässä säädetään teleyrityksen oikeudesta estää viestintäpalvelun käyttö, ei
rajoita teleyrityksen velvollisuutta estää viestintäpalvelun käyttö toimivaltaisen viranomaisen tai
tuomioistuimen päätöksen perusteella.

116 § (30.12.2020/1207)
Sopimuksen irtisanominen
Kuluttaja voi irtisanoa viestintäpalvelusopimuksen suullisesti tai kirjallisesti. Kuluttajalla on oikeus
milloin tahansa irtisanoa toistaiseksi voimassa oleva sopimus päättymään kahden viikon kuluttua
irtisanomisesta.
Tilaajalla on oikeus irtisanoa viestintäpalvelusopimus päättymään kahden viikon kuluttua
irtisanomisesta, jos teleyritys ilmoittaa muuttavansa sopimusehtoja tilaajan vahingoksi. Jos
sopimusehtojen muutos johtuu suoraan lainsäädännön muutoksista, tilaajalla ei kuitenkaan ole
oikeutta irtisanoa määräaikaista viestintäpalvelusopimusta.
Teleyrityksen on lähetettävä kuluttajalle irtisanomisesta kirjallinen vahvistus.
Teleyrityksen on irtisanottava viestintäpalvelusopimus kirjallisesti.
Kuluttajalla on sopimuksen määräaikaisuudesta huolimatta oikeus irtisanoa sopimus päättymään
kahden viikon kuluttua irtisanomisesta, jos kuluttaja on joutunut maksuvaikeuksiin sairauden,
työttömyyden tai vastaavan hänestä riippumattoman syyn takia taikka jos sopimuksen pitäminen
voimassa on muun erityisen syyn takia hänen kannaltaan kohtuutonta.
Jos tilaajalla on 2 tai 5 momentin nojalla oikeus irtisanoa määräaikainen sopimus ennen
sopimuskauden päättymistä, teleyritys ei saa periä tilaajalta viestintäpalvelusopimuksen
käyttämättä jäävään sopimusaikaan kohdistuvia maksuja lukuun ottamatta korvausta tilaajan
haltuun jäävästä sopimukseen sisältyneestä päätelaitteesta. Jos tilaaja haluaa sopimuksen
päättyessä pitää itsellään sopimukseen sisältyvän päätelaitteen, teleyritys ei saa periä
päätelaitteesta laitteen käypää arvoa tai jäljellä olevalta sopimuskaudelta perittävää maksua
suurempaa korvausta.
Teleyrityksen on poistettava päätelaitteen käyttöä koskevat estot viimeistään silloin, kun 6
momentissa tarkoitettu korvaus on suoritettu teleyritykselle. Eston poistamisesta ei saa periä
maksua.
Jos kyse on laitteiden välistä siirtopalvelua koskevasta sopimuksesta, 2, 6 ja 7 momenttia
sovelletaan ainoastaan kuluttajien, mikroyritysten, pienten yritysten ja voittoa tavoittelemattomien
yhteisöjen kanssa tehtyihin sopimuksiin.

117 §
Sopimuksen purkaminen
Tilaaja saa purkaa viestintäpalvelusopimuksen teleyrityksen viivästyksen tai virheen vuoksi, jos
sopimusrikkomus on olennainen. Tilaaja voi purkaa viestintäpalvelusopimuksen suullisesti tai
kirjallisesti.
Teleyrityksellä on oikeus purkaa viestintäpalvelusopimus, jos viestintäpalvelu on ollut 115 §:n nojalla
suljettuna vähintään kuukauden ja sulkemisen edellytykset ovat edelleen voimassa.
(30.12.2020/1207)
Teleyrityksen on purettava viestintäpalvelusopimus kirjallisesti.

118 §
Viestintäpalvelun toimituksen viivästys ja oikeus pidättyä maksusta
Viestintäpalvelun toimitus on viivästynyt, jos palvelua ei ole toimitettu sovittuna ajankohtana, eikä
tämä johdu tilaajasta eikä käyttäjästä tai tilaajan tai käyttäjän puolella olevasta seikasta.
Tilaaja on velvollinen maksamaan viestintäpalvelusopimukseen perustuvat maksut vasta siitä lukien,
kun yhteys on käytettävissä. Palvelun kytkemisen jälkeen kuluttajalla on oikeus pidättyä
maksamasta sellaista osaa maksusta, joka on tarpeen viivästykseen perustuvan vakiokorvauksen ja
vahingonkorvauksen vakuudeksi. (30.12.2020/1207)

119 § (30.12.2020/1207)
Vakiokorvaus
Kuluttajalla on oikeus vakiokorvaukseen silloin, kun toimitus on 118 §:ssä säädetyllä tavalla
viivästynyt. Vakiokorvauksen määrä on vähintään 20 euroa kultakin alkavalta viivästysviikolta,
kuitenkin enintään 160 euroa.
Oikeutta vakiokorvaukseen ei kuitenkaan ole, jos teleyritys osoittaa viivästyksen johtuneen sen
vaikutusmahdollisuuksien ulkopuolella olevasta esteestä, jota sen ei kohtuudella voida edellyttää
ottaneen huomioon sopimusta tehtäessä ja jonka seurauksia se ei ole kohtuudella voinut välttää tai
voittaa.
Jos viivästys johtuu henkilöstä, jota teleyritys on käyttänyt apunaan sopimuksen tai sen osan
täyttämisessä, teleyritys vapautuu vastuusta vain, jos myös tämä henkilö olisi 2 momentin mukaan
vapaa vastuusta.

120 § (23.11.2018/1003)
Virhe viestintäpalvelun toimituksessa
Viestintäpalvelun toimituksessa on virhe, jos viestintäpalvelun laatu tai toimitustapa ei vastaa sitä,
mitä voidaan katsoa sovitun. Viestintäpalvelun toimitus on virheellinen, jos:
1) viestintäpalvelu ei laadultaan vastaa laissa tai sen nojalla annetussa Liikenne- ja viestintäviraston
määräyksessä asetettuja vaatimuksia;
2) viestintäpalvelun toimitus on muusta kuin 2 momentissa tarkoitetusta syystä yhtäjaksoisesti tai
toistuvasti keskeytynyt eikä keskeytystä voida pitää keskeytyksen syy ja olosuhteet huomioon
ottaen vähäisenä; taikka
3) viestintäpalvelu ei vastaa markkinoinnissa annettuja tietoja tai poikkeaa muutoin siitä, mitä
tilaajalla yleensä on vastaavan palvelun yhteydessä aihetta olettaa.
Viestintäpalvelun virheenä ei pidetä sitä, että teleyritys tilapäisesti ilman tilaajan suostumusta
keskeyttää viestintäpalvelun tarjonnan tai rajoittaa sen käyttöä yhteensä korkeintaan 24 tunnin
ajaksi kalenterikuukaudessa, jos keskeytys on välttämätön viestintäverkon rakennus- tai
kunnossapitotyön taikka tietoturvan vuoksi. Keskeytys on tehtävä käyttäjälle mahdollisimman vähän
haittaa aiheuttavalla tavalla ja sellaisena ajankohtana, että haittaa aiheutuu mahdollisimman vähän.
Keskeytyksestä on tiedotettava tehokkaasti.

121 § (30.12.2020/1207)
Virheen oikaisu
Teleyritys on velvollinen korjaamaan virheen tai uusimaan suorituksen ilman, että siitä aiheutuu
kuluttajalle kustannuksia. Teleyritys ei kuitenkaan ole velvollinen oikaisemaan virhettä, jos siitä
aiheutuisi teleyritykselle kohtuuttomia kustannuksia tai kohtuutonta haittaa. Kustannusten
kohtuuttomuutta ja kohtuutonta haittaa arvioitaessa on erityisesti otettava huomioon virheen
merkitys ja suorituksen arvo, jos se olisi sopimuksen mukainen.
Vaikka kuluttaja ei vaatisi virheen korjaamista tai suorituksen uusimista, teleyritys saa omalla
kustannuksellaan oikaista virheen, jos se kuluttajan ilmoittaessa virheestä viipymättä tarjoutuu
tekemään sen. Kuluttaja saa kieltäytyä oikaisusta, jos siitä aiheutuisi hänelle olennaista haittaa tai
vaaraa siitä, että kuluttajalle aiheutuvat kustannukset jäävät korvaamatta taikka jos kieltäytymiseen
on muu erityinen syy.
Teleyritys ei saa vedota siihen, ettei se ole saanut tilaisuutta oikaisuun, jos kuluttaja on korjauttanut
virheen, eikä olosuhteet huomioon ottaen voida kohtuudella edellyttää, että kuluttaja olisi jäänyt
odottamaan teleyrityksen oikaisua.

122 § (30.12.2020/1207)
Hinnanalennus ja vakiohyvitys
Jollei virheen korjaaminen tai uusi suoritus tule kysymykseen taikka jollei tällaista oikaisua suoriteta
kohtuullisessa ajassa siitä, kun kuluttaja on ilmoittanut virheestä, kuluttajalla on oikeus virhettä
vastaavaan hinnanalennukseen.
Kuluttajalla on oikeus vakiohyvitykseen, jos 120 §:ssä tarkoitettu virhe perustuu toimituksen
keskeytykseen. Vakiohyvityksen määrä on vähintään 20 euroa kultakin alkavalta keskeytysviikolta,
kuitenkin enintään 160 euroa. Jos kuluttajalle maksetaan vakiohyvitys, hänellä ei ole oikeutta 1
momentissa tarkoitettuun hinnanalennukseen saman keskeytyksen johdosta.
Oikeutta vakiohyvitykseen ei kuitenkaan ole, jos teleyritys osoittaa keskeytyksen johtuneen sen
vaikutusmahdollisuuksien ulkopuolella olevasta esteestä, jota sen ei kohtuudella voida edellyttää
ottaneen huomioon sopimusta tehtäessä ja jonka seurauksia se ei ole kohtuudella voinut välttää tai
voittaa.

123 § (30.12.2020/1207)
Vahingonkorvausvelvollisuus
Kuluttajalla on oikeus korvaukseen vahingosta, jonka hän kärsii toimituksen viivästyksen taikka
keskeytyksen tai muun viestintäpalvelussa olevan virheen vuoksi. Jos kuluttajalla on oikeus 119
§:ssä tarkoitettuun vakiokorvaukseen, oikeus vahingonkorvaukseen on vain siltä osin kuin vahinko
ylittää maksetun vakiokorvauksen määrän.
Teleyritys vastaa toimituksen viivästyksestä taikka keskeytyksestä tai muusta viestintäpalvelun
virheestä aiheutuneesta välillisestä vahingosta vain, jos vahinko on aiheutunut huolimattomuudesta
teleyrityksen puolella. Välillisenä vahinkona pidetään:
1) ansion menetystä, joka kuluttajalle aiheutuu viivästyksen, keskeytyksen tai siitä johtuvien
toimenpiteiden vuoksi;
2) vahinkoa, joka johtuu muuhun sopimukseen perustuvasta velvoitteesta;
3) viestintäpalvelun käyttöhyödyn olennaista menetystä, josta ei aiheudu suoranaista taloudellista
vahinkoa, sekä siihen rinnastettavaa olennaista haittaa.

124 § (30.12.2020/1207)
Virhettä tai viivästystä koskeva ilmoitusvelvollisuus
Kuluttaja ei saa vedota viivästykseen, ellei hän ilmoita viivästyksestä teleyritykselle kohtuullisessa
ajassa sen jälkeen, kun palvelu on toimitettu. Kuluttaja ei saa vedota virheeseen, ellei hän ilmoita
virheestä teleyritykselle kohtuullisessa ajassa siitä, kun hän on havainnut virheen tai hänen olisi
pitänyt se havaita.
Kuluttaja saa 1 momentin estämättä vedota viivästykseen tai virheeseen, jos teleyritys on
menetellyt törkeän huolimattomasti tai kunnianvastaisesti ja arvottomasti taikka, jos viestintäpalvelu
ei vastaa laissa tai sen nojalla annetussa Liikenne- ja viestintäviraston määräyksessä asetettuja
vaatimuksia.

125 §
Viestintäpalvelun oikeudeton käyttö
Teleyrityksen on viipymättä suljettava viestintäpalvelu tai estettävä sen käyttö, jos viestintäpalvelun
tilaaja, käyttäjä, poliisi, vakuutusyhtiö tai toinen teleyritys ilmoittaa, että viestintäpalvelun
hallinnoinnissa käytettävä laite on kadonnut, se on oikeudettomasti toisen hallussa tai sitä on
oikeudettomasti käytetty ja pyytää viestintäpalvelun sulkemista tai sen käytön estämistä.
Tilaaja vastaa viestintäpalvelun oikeudettomasta käytöstä vain, jos laitteen katoaminen, joutuminen
oikeudettomasti toisen haltuun tai oikeudeton käyttö on johtunut tilaajan tai käyttäjän
huolimattomuudesta, joka ei ole lievää.
Tilaaja ei vastaa viestintäpalvelun oikeudettomasta käytöstä siltä osin kuin viestintäpalvelua on
käytetty sen jälkeen, kun tilaaja tai käyttäjä on tehnyt teleyritykselle 1 momentissa tarkoitetun
ilmoituksen.
Mitä edellä tässä pykälässä säädetään, sovelletaan, jollei maksupalvelulaista (290/2010) muuta
johdu. (14.12.2017/900)

126 §
Suljetun viestintäpalvelun avaaminen
Teleyrityksen on tilaajan pyynnöstä avattava 115 tai 125 §:n nojalla suljettu viestintäpalvelu tai
poistettava käyttörajoitus heti, kun käytön rajoittamiselle tai viestintäpalvelun sulkemiselle ei enää
ole perustetta.
Teleyrityksellä on oikeus periä kohtuullinen maksu viestintäpalvelun avaamisesta ja
käyttörajoituksen poistamisesta. Maksua ei kuitenkaan saa periä 115 §:n 4 momentissa tarkoitetun
käyttörajoituksen poistamisesta.

127 §
Teleyrityksen velvollisuus rajoittaa viestintäpalvelun käyttöä
Teleyrityksen, jonka tarjoamaa viestintäverkkoa tai verkon osaa toinen teleyritys käyttää
viestintäpalvelua tarjotessaan tai joka perii maksuja toisen teleyrityksen lukuun, on pyynnöstä
estettävä toisen teleyrityksen viestintäpalvelun käyttäminen, jos:
1) siihen on 115 §:n mukaiset edellytykset; ja
2) estoa pyytänyt teleyritys ei voi itse estää viestintäpalvelunsa käyttämistä.

128 §
Teleyrityksen, palveluntarjoajan ja myyjän yhteisvastuu
Kuluttajalla, jolla on oikeus pidättyä maksusta taikka saada hinnan palautusta, vahingonkorvausta tai
muu rahasuoritus elinkeinonharjoittajalta tämän sopimusrikkomuksen johdosta, on tämä oikeus
myös sitä teleyritystä kohtaan, joka on laskuttanut kuluttajalta kulutushyödykkeen. Teleyritys ei ole
kuitenkaan velvollinen maksamaan kuluttajalle enempää kuin on tältä saanut maksuina.
Jos kulutushyödykettä koskeva sopimus puretaan, kuluttaja voi vedota purkuun myös
kulutushyödykkeen laskuttanutta teleyritystä kohtaan.
Teleyrityksellä, joka on maksanut kuluttajalle tämän pykälän mukaisesti, on oikeus saada
maksamansa määrä elinkeinonharjoittajalta taikka teleyritykseltä, jolla on sopimus
elinkeinonharjoittajan kanssa.

129 § (30.12.2020/1207)
Hinnoista sekä numerointimuutoksista tiedottaminen
Teleyrityksen on annettava tilaajille vähintään kerran vuodessa tietoja viestintäpalvelujen
edullisimmista hinnoista.
Teleyrityksen on tehokkaasti ja hyvissä ajoin tiedotettava tilaajille puhelinverkkoa koskevista
numerointimuutoksista.

130 § (30.12.2020/1207)
Palvelun laatua koskeva julkaisuvelvollisuus
Internetyhteyspalvelun ja yleisesti saatavilla olevan henkilöiden välisen viestintäpalvelun tarjoajan
tulee julkaista ajantasaista tietoa yrityksen tarjoamien palvelujen laadusta ja ominaisuuksista sekä
palvelujen soveltuvuudesta vammaisille käyttäjille.
Teleyritysten palvelun laadun varmistamista koskevien toimenpiteiden tulee olla EU:n sähköisen
viestinnän sisämarkkina-asetuksen mukaisia.
Liikenne- ja viestintävirasto antaa määräyksen 1 momentissa tarkoitetuista julkaistavista tiedoista ja
tietojen julkaisutavasta ottaen huomioon Euroopan sähköisen viestinnän sääntelyviranomaisten
yhteistyöelimen suuntaviivat.

16 luku
Internetyhteyspalvelua ja numeroihin perustuvia
viestintäpalveluja koskevat erityiset säännökset
(30.12.2020/1207)
131 §
Automaattinen soitonsiirto
Teleyrityksen on tilaajan pyynnöstä maksutta poistettava kolmannen osapuolen tekemä
automaattinen soitonsiirto käyttäjän liittymään.

132 § (23.11.2018/1003)
Liittymän tunnistus
Teleyrityksen on tarjottava palvelua, jonka avulla puhelun vastaanottaja näkee soittajan numeron
ennen puheluun vastaamista. Soittajan numeron näkyminen puhelimessa puhelun vastaanottajalle
on voitava kuitenkin estää.
Liittymän tunnistusta tarjoavan teleyrityksen on annettava tilaajalle helppokäyttöinen mahdollisuus
estää:
1) liittymänsä tunnistus;
2) tulevien puhelujen liittymän tunnistus;
3) sellaisten tulevien puhelujen vastaanotto, joiden liittymän tunnistus on estetty, milloin se on
teknisesti ja ilman kohtuuttomia kustannuksia mahdollista; sekä
4) sen liittymän tunnistus, johon liittymään tulevat puhelut on siirretty.
Edellä 2 momentin 1, 2 ja 4 kohdassa tarkoitettujen palvelujen on oltava tilaajalle maksuttomia.
Liittymän tunnistusta tarjoavan teleyrityksen on annettava käyttäjälle helppokäyttöinen ja maksuton
mahdollisuus estää jokaisen lähtevän puhelun osalta erikseen liittymänsä tunnistus.
Teleyrityksen on tiedotettava tilaajalle ja käyttäjälle tässä pykälässä tarkoitetuista palveluista.
Teleyrityksen on huolehdittava, että 2 ja 4 momentissa tarkoitetut estot voidaan ohittaa
luovutettaessa tietoja hätäilmoituksia vastaanottaville viranomaisille 321 §:n mukaisesti tai poliisille
sen mukaan kuin siitä erikseen säädetään. Jäljempänä 157 §:n perusteella säilytettäviä tietoja saa
antaa ainoastaan niille viranomaisille, joilla on siihen oikeus lain perusteella.
Liikenne- ja viestintävirasto voi antaa teknisiä määräyksiä 2, 4 ja 6 momentissa tarkoitetun
tunnistuksen eston ohittamisesta.

133 § (30.12.2020/1207)
133 § on kumottu L:lla 30.12.2020/1207.

134 § (23.11.2018/1003)
Laskun erittely ja yhteyskohtainen erittely
Teleyrityksen on maksutta ja ilman pyyntöä eriteltävä liittymän käytöstä aiheutuva lasku. Laskusta
on vaikeudetta käytävä ilmi ainakin seuraavista suoritteista laskutettavat erät:
1) paikallispuhelut ja 2–4 kohdassa tarkoitetuista puheluista perityt verkkokorvaukset;
2) kaukopuhelut;
3) kansainväliset puhelut;
4) matkaviestinpuhelut;
5) perusmaksut;
6) tekstiviestit, kuvaviestit ja muut viestit;
7) datansiirtopalvelut;
8) lisämaksulliset palvelut siten kuin 2 momentissa säädetään.
Edellä 1 momentin 8 kohdassa tarkoitetuista lisämaksullisista palveluista teleyrityksen on eriteltävä
laskulle:
1) maksun määrä, ajankohta ja saaja yhteyksistä, joissa on kyse maksupalvelulain soveltamisalaan
kuuluvista maksutapahtumista;
2) maksun määrä, ajankohta ja saaja yhteyksistä, joissa on kyse yksinomaan maksupalvelulain
soveltamisalaan kuulumattomasta hyödykkeen tai palvelun maksamisesta automaattisessa
palvelussa ja joista aiheutuu tilaajalle ensisijaisesti muita kuin viestintäpalvelun käytöstä johtuvia
maksuja;
3) palvelutyypeittäin sellaiset muut kuin 1 ja 2 kohdassa tarkoitetut yhteydet, joista aiheutuu
tilaajalle muita kuin viestintäpalvelun käytöstä johtuvia maksuja.
Edellä 2 momentissa tarkoitettuihin tietoihin ei saa sisältyä yksityisyyden suojan piiriin kuuluvaa
viestintää koskevia tietoja.
Teleyrityksen on tilaajan sitä pyytäessä annettava maksutta laskun yhteyskohtainen erittely. Ellei 2
tai 3 momentista muuta johdu, erittely on annettava tilaajalle siten, että puhelinnumeron kolme
viimeistä numeroa on peitetty tai muutoin siten, ettei erittelystä voida tunnistaa viestinnän toista
osapuolta.
Teleyrityksen on käyttäjän sitä pyytäessä annettava laskun yhteyskohtainen erittely. jossa on
eritelty viestinnän osapuolten liittymien numerot tai viestintäpalvelun muut tunnistamistiedot
täydellisesti. Alle 15-vuotiasta käyttäjää edustaa hänen huoltajansa. Lisäksi lapsen edustamisesta
säädetään lapsen huollosta ja tapaamisoikeudesta annetussa laissa (361/1983). Muuta kuin
alaikäistä vajaavaltaista edustaa hänen edunvalvojansa. Edellä tarkoitetun vajaavaltaisen
edustamisesta säädetään holhoustoimesta annetussa laissa (442/1999).
Laskun yhteyskohtainen erittely ei saa sisältää maksuttomien palvelujen välitystietoja. Tilaajalla on
oikeus pyynnöstä saada erittelemätön lasku.
Liikenne- ja viestintävirasto voi antaa tarkempia määräyksiä tässä pykälässä tarkoitetun erittelyn
sisällöstä ja toteuttamistavasta.

134 a § (30.12.2020/1207)
Käyttämättä jääneen saldon palautus palveluntarjoajaa vaihdettaessa
Jos kuluttaja on maksanut ennakolta palveluista, luovuttavan teleyrityksen on palautettava
kuluttajan pyynnöstä käyttämättä jäänyt saldo tämän vaihtaessa palveluntarjoajaa. Teleyritys voi
periä palauttamisesta maksun vain, jos siitä on viestintäpalvelusopimuksessa sovittu. Maksu saa olla
enintään teleyritykselle palauttamisesta aiheutuneiden todellisten kustannusten suuruinen.

135 § (23.11.2018/1003)
Oikeus rajoittaa liittymän käyttöä muun kuin viestintäpalvelun
vastaanottamiseen
Teleyrityksen on tilaajan pyynnöstä estettävä korvauksetta liittymän käyttö muuhun kuin
viestintäpalveluun ja liittymän lähtevä liikenne tiettyyn liikennetyyppiin, jos esto on teknisesti
helposti toteutettavissa. Jos esto myöhemmin tilaajan pyynnöstä poistetaan, teleyritys saa periä
toimenpiteestä maksun.
Liikenne- ja viestintävirasto voi antaa tarkempia määräyksiä niistä estopalveluista, joita tilaajalle on
vähintään tarjottava, estopalvelujen teknisestä toteuttamisesta sekä puheluiden hintatiedotuksista.
Teleyrityksellä on oikeus estää muun palvelun kuin viestintäpalvelun käyttäminen, jos:
1) tilaaja ei maksa muusta kuin viestintäpalvelusta aiheutunutta erääntynyttä laskua kahden viikon
kuluttua maksukehotuksen lähettämisestä;
2) tilaaja ylittää 112 §:ssä tarkoitetun käyttörajan;
3) se on tarpeen väärinkäytösten tai vahinkojen estämiseksi.
Teleyrityksen on ilmoitettava viipymättä tilaajalle 3 momentissa tarkoitetusta käytön estosta.
Teleyrityksellä on oikeus olla yhdistämättä puheluita tai muutoin estää sellaisen muun kuin
viestintäpalvelun käyttö, jonka ilmeisenä tarkoituksena on oikeudettoman taloudellisen hyödyn
tavoittelu ja josta aiheutuu tilaajalle maksuja.

VI OSA
VIESTINNÄN LUOTTAMUKSELLISUUS JA YKSITYISYYDEN
SUOJA
17 luku
Sähköisen viestin, välitystietojen ja rikoksia koskevien tietojen
käsittely (19.12.2018/1266)
136 §
Viestin ja välitystietojen luottamuksellisuus
Viestinnän osapuoli voi käsitellä omia sähköisiä viestejään ja niihin liittyviä välitystietoja, jollei laissa
toisin säädetä.
Yleisesti vastaanotettavaksi tarkoitettua radioviestintää ja sen välitystietoja saa käsitellä, jollei laissa
toisin säädetä. Tällaisena radioviestintänä pidetään:
1) televisio- ja radio-ohjelmistojen lähetyksiä;
2) hätäkutsuja;
3) yleisellä kutsukanavalla harjoitettavaa radioviestintää;
4) radioamatööriviestintää;
5) lyhytaaltoradioviestintää 27 megahertsin taajuusalueella;
6) muuta kuin 1–5 kohdassa tarkoitettua radioviestintää, joka on tarkoitettu yleisesti
vastaanotettavaksi.
Muita sähköisiä viestejä ja välitystietoja saa käsitellä viestinnän osapuolen suostumuksella tai jos
laissa niin säädetään.
Se, joka on ottanut vastaan tai muutoin saanut tiedon sähköisestä viestistä, radioviestinnästä tai
välitystiedosta, jota ei ole hänelle tarkoitettu, ei saa ilman viestinnän osapuolen suostumusta
ilmaista tai käyttää hyväksi viestin sisältöä, välitystietoa tai tietoa viestin olemassaolosta, ellei laissa
toisin säädetä.
Sen estämättä, mitä 3 momentissa säädetään, radioviestintää tai sen välitystietoja voi käsitellä
automaattisen tietojenkäsittelyn avulla tilastollisesti, jos kyseessä on:
1) pienoismallin tai miehittämättömän aluksen kauko-ohjaukseen liittyvä radioviestintä;
2) päätelaitteen ja langattoman lähiverkon tai matkaviestinverkon välinen radioviestintä yhteyden
muodostamista tai ylläpitoa varten.
(17.6.2016/456)
L:lla 456/2016 lisätty 5 momentti on väliaikaisesti voimassa 20.6.2016–21.6.2024.
Edellä 5 momentissa tarkoitettua radioviestintää tai sen välitystietoja voi käsitellä vain, jos
käsittelyssä tai käsittelyn tuloksesta ei voida tunnistaa yksittäistä luonnollista henkilöä.
(17.6.2016/456)
L:lla 456/2016 lisätty 6 momentti on väliaikaisesti voimassa 20.6.2016–21.6.2024.

137 §
Viestinnän välittäjän yleiset käsittelyperiaatteet
Sähköisten viestien ja välitystietojen käsittely on sallittua ainoastaan käsittelyn tarkoituksen
vaatimassa laajuudessa eikä sillä saa rajoittaa luottamuksellisen viestin ja yksityisyyden suojaa
enempää kuin on välttämätöntä.
Sähköisiä viestejä ja välitystietoja on sallittua luovuttaa ainoastaan niille tahoille, joilla on oikeus
käsitellä tietoja asianomaisessa tilanteessa.
Käsittelyn jälkeen sähköiset viestit ja välitystiedot on hävitettävä tai välitystiedot tehtävä sellaisiksi,
ettei niitä voi yhdistää tilaajaan tai käyttäjään, jollei laissa toisin säädetä.
Sähköisiä viestejä ja välitystietoja saa käsitellä vain viestinnän välittäjän tai tilaajan lukuun toimiva,
joka käsittelee viestejä ja välitystietoja tässä luvussa erikseen säädettyjen tarkoitusten
toteuttamiseksi.

138 §
Käsittely viestinnän välittämiseksi ja palvelun toteuttamiseksi sekä
tietoturvasta huolehtimiseksi
Sähköisiä viestejä ja välitystietoja voi käsitellä siinä määrin kuin se on tarpeen viestinnän
välittämiseksi ja sovitun palvelun toteuttamiseksi sekä 272 §:ssä säädetyllä tavalla tietoturvasta
huolehtimiseksi.
Viestinnän välittäjän ja lisäarvopalvelun tarjoajan on 1 momentissa tarkoitettua palvelua tarjotessaan
ilmoitettava tilaajalle tai käyttäjälle, millaisia välitystietoja käsitellään ja kuinka kauan niiden käsittely
kestää.

139 §
Käsittely laskutusta varten
Viestinnän välittäjät voivat käsitellä keskinäisten maksujensa määrittämistä ja laskutusta varten
välttämättömiä välitystietoja.
Tietoyhteiskunnan palvelun tarjoaja voi käsitellä teleyrityksen hallinnoiman viestintäverkon
välityksellä tarjottavien kuvatallenteiden, äänitallenteiden ja muiden maksullisten palvelujensa
laskutusta varten välttämättömiä välitystietoja ja muita laskutuksen kannalta välttämättömiä tietoja.
Tietoyhteiskunnan palvelun tarjoajalla on oikeus saada teleyritykseltä nämä tiedot.
Laskun määräytymiseen liittyviä tietoja on säilytettävä vähintään kolme kuukautta laskun
eräpäivästä tai välitystiedon tallentumisesta riippuen siitä, kumpi näistä ajankohdista on
myöhäisempi. Tietoja ei saa kuitenkaan säilyttää enää sen jälkeen, kun saatava on velan
vanhentumisesta annetun lain (728/2003) mukaan vanhentunut. Laskua koskevan erimielisyyden
synnyttyä laskua koskevat tiedot on kuitenkin säilytettävä siihen saakka, kunnes asia on sovittu tai
lainvoimaisesti ratkaistu.
Viestinnän välittäjän on ilmoitettava tilaajalle tai käyttäjälle, millaisia välitystietoja käsitellään ja
kuinka kauan niiden käsittely kestää.

140 §
Käsittely markkinointia varten
Viestinnän välittäjä voi omien palvelujen markkinoimiseksi käsitellä välitystietoja siinä määrin ja niin
kauan kuin tällainen markkinointi edellyttää, jos tilaaja tai käyttäjä, jota tiedot koskevat, on antanut
siihen suostumuksensa.
Suostumuksen antajalla on oltava mahdollisuus peruuttaa välitystietojen käsittelyä koskeva
suostumuksensa.

141 §
Käsittely teknistä kehittämistä varten
Viestinnän välittäjä voi käsitellä välitystietoja viestinnän välittämisen tai viestintäpalvelun teknistä
kehittämistä varten.
Ennen 1 momentissa tarkoitetun käsittelyn aloittamista tilaajalle tai käyttäjälle on ilmoitettava, mitä
välitystietoja käsitellään ja kuinka kauan niiden käsittely kestää. Ilmoitus voi olla kertaluonteinen.

142 §
Käsittely tilastollista analyysiä varten
Viestinnän välittäjä voi käsitellä välitystietoja automaattisen tietojenkäsittelyn avulla tilastollista
analyysiä varten, jos:
1) analyysiä ei voida muuten tuottaa ilman kohtuutonta vaivaa; ja
2) analyysistä ei voida tunnistaa yksittäistä luonnollista henkilöä.
Mitä 1 momentissa säädetään, koskee myös tilaajana olevan oikeushenkilön oikeutta käsitellä
liittymänsä ja päätelaitteensa välitystietoja.

143 § (23.11.2018/1003)
Käsittelyoikeus väärinkäytöstapauksissa
Viestinnän välittäjä voi käsitellä välitystietoja maksullisen palvelun käyttöä maksutta tai muiden
siihen rinnastuvien käyttöä koskevien väärinkäytösten havaitsemiseksi, estämiseksi ja
selvittämiseksi.
Liikenne- ja viestintävirasto voi antaa tarkempia määräyksiä 1 momentissa tarkoitetun
välitystietojen käsittelyn teknisestä toteuttamisesta.

144 §
Käsittely teknisen vian tai virheen havaitsemiseksi
Viestinnän välittäjä voi käsitellä välitystietoja, jos se on tarpeen viestinnän välittämisessä
tapahtuneen teknisen vian tai virheen havaitsemiseksi, estämiseksi tai selvittämiseksi.

145 § (23.11.2018/1003)
Käsittelyä koskevien tietojen tallentaminen
Viestinnän välittäjän on tallennettava yksityiskohtaiset tapahtumatiedot luottamuksellisuuden ja
yksityisyyden suojan kannalta keskeisiä välitystietoja sisältävissä tietojärjestelmissä tapahtuvasta
välitystietojen käsittelystä, jos se on teknisesti ja ilman kohtuuttomia kustannuksia mahdollista.
Tapahtumatiedoista on käytävä ilmi käsittelyn ajankohta, kesto ja käsittelijä. Tapahtumatiedot on
säilytettävä kaksi vuotta niiden tallentamisesta.
Liikenne- ja viestintävirasto voi antaa tarkempia määräyksiä 1 momentissa tarkoitetun tallentamisen
ja säilyttämisen teknisestä toteuttamisesta.

145 a § (19.12.2018/1266)
Teleyrityksen oikeus käsitellä rikoksiin liittyviä henkilötietoja
Kun teleyritys käsittelee henkilötietoja luonnollisten henkilöiden suojelusta henkilötietojen
käsittelyssä sekä näiden tietojen vapaasta liikkuvuudesta ja direktiivin 95/46/EY kumoamisesta
(yleinen tietosuoja-asetus) annetun Euroopan parlamentin ja neuvoston asetuksen (EU)
2016/679 6 artiklan 1 kohdan f alakohdan mukaisesti oikeutettujen etujensa toteuttamiseksi,
teleyrityksellä on oikeus käsitellä teleyritykseen, sen asiakkaisiin tai muihin teleyrityksiin
kohdistuvien vahinkojen ehkäisemiseksi välttämättömiä tietoja teleyritysten liiketoimintaan
kohdistuneista rikoksista ja teleyritysten asiakkaisiin kohdistuneista identiteettivarkauksista.
Teleyritys saa tallentaa ja luovuttaa toiselle teleyritykselle 1 momentin mukaisiin tarkoituksiin tietoja
rikostuomiosta seuraavista rikoksista:
1) petoksesta ja törkeästä petoksesta;
2) maksuvälinepetoksesta;
3) identiteettivarkaudesta;
4) velallisen epärehellisyydestä ja törkeästä velallisen epärehellisyydestä;
5) velallisen petoksesta ja törkeästä velallisen petoksesta.
Edellä 1 momentissa tarkoitettuja välttämättömiä tietoja ovat:
1) rikoksesta tuomitun henkilön nimi ja henkilötunnus taikka, jos sitä ei ole käytettävissä,
syntymäaika tai osoite;
2) tuomioistuimen nimi, ratkaisun tekopäivä ja ratkaisun numero;
3) syyksi luettu rikos ja rikoksen tekoaika.
Tallennetut tiedot on poistettava viipymättä, jos rikostuomio kumotaan tai puretaan, tai oikaistava,
jos rikostuomiota muutetaan. Tiedot on poistettava kuitenkin viimeistään viiden vuoden kuluttua
tietojen ensimmäisestä tallentamisesta. Lisäksi tietojen käsittelyssä on sovellettava tietosuojalain
(1050/2018) 6 §:n 2 momentissa säädettyjä toimenpiteitä rekisteröidyn oikeuksien suojaamiseksi.

18 luku
Yhteisötilaajaa koskeva erityissääntely
146 §
Yhteisötilaajan käsittelyoikeus väärinkäytöstapauksissa
Yhteisötilaajalla on oikeus käsitellä välitystietoja maksullisen tietoyhteiskunnan palvelun,
viestintäverkon tai viestintäpalvelun luvattoman käytön taikka rikoslain 30 luvun 11 §:ssä
tarkoitettujen liikesalaisuuksien paljastamisen ehkäisemiseksi ja selvittämiseksi siten kuin tämän lain
147–156 §:ssä säädetään. (10.8.2018/606)
Viestintäverkon tai viestintäpalvelun luvatonta käyttöä voi olla laitteen, ohjelman tai palvelun
asentaminen yhteisötilaajan viestintäverkkoon, sivulliselle oikeudettomasti pääsyn avaaminen
yhteisötilaajan viestintäverkkoon tai viestintäpalveluun taikka muu näihin rinnastuva viestintäverkon
tai viestintäpalvelun käyttö, jos se on käytöstä laadittujen 147 §:n 3 momentissa tarkoitettujen
ohjeiden vastaista.
Edellä 1 momentissa tarkoitettu oikeus ei koske kiinteän tai matkapuhelinverkon puhelinpalvelujen
välitystietoja.

147 §
Yhteisötilaajan huolehtimisvelvollisuus väärinkäytöstapauksissa
Yhteisötilaajan on ennen välitystietojen käsittelyn aloittamista maksullisen tietoyhteiskunnan
palvelun, viestintäverkon tai viestintäpalvelun luvattoman käytön ehkäisemiseksi:
1) rajoitettava pääsyä viestintäverkkoonsa ja viestintäpalveluunsa ja niiden käyttöön sekä
ryhdyttävä muihin toimenpiteisiin viestintäverkkonsa ja viestintäpalvelunsa käytön suojaamiseksi
asianmukaisin tietoturvallisuustoimenpitein;
2) määriteltävä, minkälaisia sähköisiä viestejä sen viestintäverkon kautta saa välittää ja hakea sekä
miten sen viestintäverkkoa ja viestintäpalvelua saa muutoin käyttää ja minkälaisiin kohdeosoitteisiin
viestintää ei saa harjoittaa.
Yhteisötilaajan on ennen välitystietojen käsittelyn aloittamista liikesalaisuuksien paljastamisen
ehkäisemiseksi:
1) rajoitettava pääsyä liikesalaisuuksiin ja ryhdyttävä muihin toimenpiteisiin viestintäverkkonsa ja
viestintäpalvelunsa käytön ja tietojen suojaamiseksi asianmukaisin tietoturvallisuustoimenpitein;
2) määriteltävä, miten liikesalaisuuksia saa viestintäverkossa siirtää, luovuttaa tai muutoin käsitellä
ja minkälaisiin kohdeosoitteisiin liikesalaisuuksia käsittelemään oikeutetut henkilöt eivät ole
oikeutettuja lähettämään sähköisiä viestejä.
(10.8.2018/606)
Yhteisötilaajan on 1 ja 2 momentissa tarkoitettujen väärinkäytösten ehkäisemiseksi annettava
kirjalliset ohjeet viestintäverkon tai viestintäpalvelun käyttäjälle.

148 §
Yhteisötilaajan suunnittelu- ja yhteistoimintavelvoite väärinkäytöstapauksissa
Yhteisötilaajan on ennen 146 §:n 1 momentissa tarkoitetun välitystietojen käsittelyn aloittamista
nimettävä ne henkilöt, joiden tehtäviin välitystietojen käsittely kuuluu tai määriteltävä mainitut
tehtävät. Välitystietoja voivat käsitellä vain yhteisötilaajan viestintäverkon ja viestintäpalvelun
ylläpidosta ja tietoturvasta sekä turvallisuudesta huolehtivat henkilöt.
Jos yhteisötilaaja on yhteistoimintalainsäädännön piiriin kuuluva työnantaja, on hänen:
1) käsiteltävä 146–156 §:ssä tarkoitetussa välitystietojen käsittelyssä noudatettavien menettelyjen
perusteet ja käytännöt yhteistoiminnasta yrityksissä annetun lain (334/2007) 4 luvussa,
yhteistoiminnasta valtion virastoissa ja laitoksissa annetussa laissa (1233/2013) ja työnantajan ja
henkilöstön välisestä yhteistoiminnasta kunnissa annetussa laissa (449/2007) tarkoitetussa
yhteistoimintamenettelyssä;
2) tiedotettava välitystietojen käsittelystä tekemänsä päätökset työntekijöille tai heidän
edustajilleen siten kuin yksityisyyden suojasta työelämässä annetun lain (759/2004) 21 §:n 2
momentissa säädetään.
Jos yhteisötilaaja on työnantaja, joka ei kuulu yhteistoimintalainsäädännön piiriin, on hänen
kuultava työntekijöitä tämän pykälän 2 momentin 1 kohdassa tarkoitetuista seikoista ja tiedotettava
niistä työntekijöille siten kuin yksityisyyden suojasta työelämässä annetun lain 21 §:n 1 ja 2
momentissa säädetään.
Jos yhteisötilaaja ei ole työnantaja, on yhteisötilaajan tiedotettava käyttäjille 146–156 §:ssä
tarkoitetussa välitystietojen käsittelyssä noudatettavista menettelyistä ja käytännöistä.

149 §
Yhteisötilaajan käsittelyoikeus maksullisen tietoyhteiskunnan palvelun,
viestintäverkon tai viestintäpalvelun luvattoman käytön selvittämiseksi
Yhteisötilaaja saa käsitellä välitystietoja automaattisen hakutoiminnon avulla, joka voi perustua
viestien kokoon, yhteenlaskettuun kokoon, tyyppiin, määrään, yhteystapaan tai kohdeosoitteisiin.
Yhteisötilaaja saa käsitellä välitystietoja manuaalisesti, jos on perusteltu syy epäillä, että
viestintäverkkoa, viestintäpalvelua tai maksullista tietoyhteiskunnan palvelua käytetään 147 §:n 3
momentissa tarkoitettujen ohjeiden vastaisesti ja jos:
1) automaattisen hakutoiminnon avulla on havaittu viestinnässä poikkeama;
2) maksullisen tietoyhteiskunnan palvelun käytön kustannukset ovat nousseet epätavallisen
korkeiksi;
3) viestintäverkossa havaitaan sinne oikeudetta asennettu laite, ohjelma tai palvelu; taikka
4) yksittäistapauksessa muusta 1–3 kohtaan rinnastuvasta, yleisesti havaittavissa olevasta seikasta
voidaan päätellä, että viestintäverkkoa, viestintäpalvelua tai maksullista tietoyhteiskunnan palvelua
käytetään 147 §:n 3 momentissa tarkoitettujen ohjeiden vastaisesti.
Edellä 1 ja 2 momentissa tarkoitetun käsittelyn edellytyksenä on, että tapahtuma tai teko
todennäköisesti aiheuttaa yhteisötilaajalle merkittävää haittaa tai vahinkoa.
Edellä 2 momentissa tarkoitetun käsittelyn edellytyksenä on lisäksi, että tiedot ovat välttämättömiä
luvattoman käytön ja siitä vastuussa olevien selvittämiseksi sekä luvattoman käytön lopettamiseksi.

150 §
Yhteisötilaajan käsittelyoikeus liikesalaisuuksien paljastamisen selvittämiseksi
(10.8.2018/606)
Yhteisötilaaja saa käsitellä välitystietoja automaattisen hakutoiminnon avulla, joka voi perustua
sähköisten viestien kokoon, yhteenlaskettuun kokoon, tyyppiin, määrään, yhteystapaan tai
kohdeosoitteisiin.
Yhteisötilaaja saa käsitellä välitystietoja manuaalisesti, jos on perusteltu syy epäillä, että
liikesalaisuus on viestintäverkkoa tai viestintäpalvelua käyttämällä luvattomasti annettu
ulkopuoliselle, ja jos:
1) automaattisen hakutoiminnon avulla on havaittu viestinnässä poikkeama;
2) liikesalaisuus julkaistaan tai sitä käytetään luvatta; taikka
3) yksittäistapauksessa muusta 1 tai 2 kohtaan rinnastuvasta, yleisesti havaittavissa olevasta
seikasta voidaan päätellä, että liikesalaisuus on luvattomasti annettu ulkopuoliselle.
(10.8.2018/606)
Edellä 1 ja 2 momentissa tarkoitetun käsittelyn edellytyksenä on, että epäilty liikesalaisuuden
paljastaminen kohdistuu yhteisötilaajan tai sen yhteistyökumppanin elinkeinotoiminnan kannalta
keskeisiin liikesalaisuuksiin taikka teknologisen tai muun kehittämistyön tuloksiin, jotka
todennäköisesti ovat merkittäviä elinkeinotoiminnan käynnistämisen tai sen harjoittamisen kannalta.
(10.8.2018/606)
Edellä 2 momentissa tarkoitetun käsittelyn edellytyksenä on lisäksi, että tiedot ovat välttämättömiä
liikesalaisuuden paljastamisen ja siitä vastuussa olevien selvittämiseksi. (10.8.2018/606)

151 §
Käsittelyoikeuden erityiset rajoitukset väärinkäytöstapauksissa
Automaattista hakua ei saa kohdistaa eikä välitystietoja saa hakea esille eikä ottaa manuaalisesti
käsiteltäviksi oikeudenkäymiskaaren 17 luvun 20 §:n 1 momentissa tarkoitettujen tietojen selville
saamiseksi. (12.6.2015/758)
Liikesalaisuuksien paljastamisen selvittämiseksi työnantajana oleva yhteisötilaaja voi käsitellä vain
sellaisten käyttäjiensä välitystietoja, joille yhteisötilaaja on antanut tai joilla muutoin on
yhteisötilaajan hyväksymällä tavalla pääsy liikesalaisuuksiin. (10.8.2018/606)

152 §
Yhteisötilaajan tiedonantovelvollisuus käyttäjälle väärinkäytöstapauksissa
Yhteisötilaajan on laadittava 149 §:n 2 momentissa ja 150 §:n 2 momentissa tarkoitetusta
manuaalisesta välitystietojen käsittelystä selvitys, josta käy ilmi:
1) käsittelyn peruste, ajankohta ja kesto;
2) syy, minkä vuoksi välitystietojen manuaaliseen käsittelyyn on ryhdytty;
3) käsittelijät;
4) käsittelystä päättänyt henkilö.
Käsittelyyn osallistuneiden henkilöiden on allekirjoitettava selvitys. Selvitys on säilytettävä
vähintään kaksi vuotta 149 tai 150 §:ssä tarkoitetun käsittelyn päättymisestä.
Edellä 1 momentissa tarkoitettu selvitys on annettava tiedoksi käsittelyn kohteena olevan
viestintäverkon tai viestintäpalvelun käyttäjälle heti, kun se voi tapahtua käsittelyn tarkoitusta
vaarantamatta. Selvitystä ei kuitenkaan tarvitse antaa niille käyttäjille, joiden välitystietoja on
käsitelty massamuotoisesti siten, että käyttäjien välitystiedot eivät ole tulleet käsittelijän tietoon.
Käyttäjällä on oikeus lakiin tai sopimukseen perustuvan salassapitovelvollisuuden estämättä
luovuttaa selvitys ja sen yhteydessä saamansa tiedot etujaan tai oikeuksiaan koskevan asian
käsittelyä varten.

153 §
Yhteisötilaajan tiedonantovelvollisuus työntekijöiden edustajalle
väärinkäytöstapauksissa
Jos yhteisötilaaja on työnantaja, sen on annettava työntekijöiden edustajalle vuosittain 149 §:n 2
momentissa ja 150 §:n 2 momentissa tarkoitetusta välitystietojen manuaalisesta käsittelystä
selvitys, josta on käytävä ilmi, millä perusteella ja kuinka monta kertaa välitystietoja on vuoden
aikana käsitelty.
Edellä 1 momentissa tarkoitettu selvitys on annettava työ- tai virkaehtosopimuksen perusteella
valitulle luottamusmiehelle tai, jos tällaista ei ole valittu, työsopimuslain (55/2001) 13 luvun 3 §:ssä
tarkoitetulle luottamusvaltuutetulle. Jos jonkin henkilöstöryhmän työntekijät eivät ole valinneet
luottamusmiestä tai luottamusvaltuutettua, on selvitys annettava yhteistoiminnasta yrityksissä
annetun lain 8 §:ssä tai työnantajan ja henkilöstön välisestä yhteistoiminnasta kunnissa annetun lain
3 §:ssä tarkoitetulle yhteistoimintaedustajalle taikka yhteistoiminnasta valtion virastoissa ja
laitoksissa annetun lain 6 §:n 2 momentissa tarkoitetulle edustajalle. Jos näitäkään ei ole valittu,
selvitys on annettava kaikille tähän henkilöstöryhmään kuuluville työntekijöille.
Työntekijöiden edustajien ja 2 momentissa tarkoitettujen työntekijöiden on pidettävä salassa
tietoonsa saamat liikesalaisuuden loukkaukset ja epäilyt liikesalaisuuden loukkaamisesta koko
työsuhteen voimassaoloajan. Virkamiehen ja muun viranomaisen palveluksessa toimivan
salassapitovelvollisuudesta on voimassa, mitä viranomaisten toiminnan julkisuudesta annetussa
laissa ja muualla laissa säädetään. Mitä edellä säädetään, ei estä tietojen luovuttamista
valvontaviranomaiselle. (10.8.2018/606)

154 §
Ennakkoilmoitus ja vuosittainen selvitys tietosuojavaltuutetulle
väärinkäytöstapauksissa
Yhteisötilaajan on ilmoitettava ennalta tietosuojavaltuutetulle välitystietojen käsittelyn
aloittamisesta. Ennakkoilmoituksesta on käytävä ilmi:
1) 149 ja 150 §:ssä tarkoitetussa välitystietojen käsittelyssä noudatettavien menettelyjen perusteet
ja käytännöt;
2) 148 §:n 1 momentissa tarkoitetut tehtävät;
3) miten yhteisötilaaja on järjestänyt 148 §:n 2 momentin 2 kohdassa tai 3 momentissa tarkoitetun
käsittelyä edeltävän tiedottamisvelvollisuutensa.
Yhteisötilaajan on annettava tietosuojavaltuutetulle vuosittain jälkikäteen selvitys välitystietojen
manuaalisesta käsittelystä. Selvityksestä on käytävä ilmi, millä perusteella ja kuinka monta kertaa
välitystietoja on vuoden aikana käsitelty.

155 §
Yhteisötilaajan oikeus säilyttää välitystietoja väärinkäytöstapauksissa
Mitä 146–154 §:ssä säädetään, ei oikeuta yhteisötilaajaa säilyttämään välitystietoja rekisterissä
kauempaa kuin lain mukaan muutoin on sallittua.

156 §
Yhteisötilaajan oikeus tietojen luovuttamiseen väärinkäytöstapauksissa
Sen estämättä, mitä 137 §:ssä säädetään, yhteisötilaajalla on oikeus luovuttaa asianomistajana
tekemänsä rikosilmoituksen tai tutkintapyynnön yhteydessä poliisille käsiteltäviksi 146–155 §:n
mukaisesti saamansa yhteisötilaajan viestintäverkon tai viestintäpalvelun käyttäjän sähköisiä
viestejä koskevat välitystiedot.

19 luku
Viranomaistoimintaan liittyvät tiedot
157 § (23.11.2018/1003)
Velvollisuus säilyttää tiedot viranomaistarpeita varten
Sen estämättä, mitä tässä osassa säädetään välitystietojen käsittelystä, sisäministeriön
päätöksellään erikseen nimeämän teleyrityksen (säilytysvelvollinen yritys) on huolehdittava
jäljempänä säädetyin edellytyksin, että säilytysvelvollisuuden piiriin 2 ja 3 momentin mukaisesti
kuuluvat tiedot säilytetään 4 momentissa säädettyjen säilytysaikojen mukaisesti.
Säilytysvelvollisuus ei koske merkitykseltään vähäistä teletoimintaa. Säilytettäviä tietoja saa käyttää
ainoastaan pakkokeinolain (806/2011) 10 luvun 6 §:n 2 momentissa tarkoitettujen rikosten
selvittämiseksi ja syyteharkintaan saattamiseksi. (30.12.2020/1207)
Säilytysvelvollisuus koskee tietoja, jotka liittyvät:
1) säilytysvelvollisen yrityksen tarjoamaan matkaviestinverkon puhelinpalveluun tai
tekstiviestipalveluun mukaan lukien puhelut, joissa yhteys on saatu muodostettua, mutta puheluun
ei vastattu tai puhelu on estynyt verkonhallintatoimenpiteestä johtuen;
2) säilytysvelvollisen yrityksen tarjoamaan internetpuhelinpalveluun, jolla tarkoitetaan
palveluyrityksen tarjoamaa loppuasiakkaille asti internetyhteyskäytäntöön perustuvaa puhelun
mahdollistavaa palvelua;
3) säilytysvelvollisen yrityksen tarjoamaan internetyhteyspalveluun.
Edellä 2 momentin 1 ja 2 kohdassa tarkoitetuissa palveluissa säilytysvelvollisuus koskee tilaajan ja
rekisteröidyn käyttäjän nimeä ja osoitetta, liittymän tunnistetta sekä tietoa, jonka avulla voidaan
yksilöidä viestintäpalvelun käyttäjä ja yksilöidä viestintätyypin, viestinnän vastaanottajan sekä
viestinnän ajankohdan ja keston mukaan viestintätapahtumat mukaan lukien soitonsiirrot. Lisäksi 2
momentin 1 kohdassa tarkoitetussa palvelussa säilytysvelvollisuus koskee tietoa, jonka avulla
voidaan yksilöidä viestintään käytetty laite sekä laitteen ja siinä käytetyn liittymän sijainti
viestintätapahtuman alkaessa. Edellä 2 momentin 3 kohdassa tarkoitetussa palvelussa
säilytysvelvollisuus koskee tilaajan ja rekisteröidyn käyttäjän nimeä ja osoitetta, liittymän tunnistetta
ja asennusosoitetta sekä tietoa, jonka avulla voidaan yksilöidä viestintäpalvelun käyttäjä, viestintään
käytetty laite sekä palvelun käytön ajankohta ja kesto. Säilytettävät tiedot tulee rajata vain siihen,
mikä on palvelun tekninen toteutus huomioon ottaen välttämätöntä edellä tässä momentissa
tarkoitettujen seikkojen yksilöimiseksi.
Edellä 2 momentin 1 kohdassa tarkoitettujen palvelujen tietoja on säilytettävä 12 kuukautta,
2 momentin 3 kohdassa tarkoitetun palvelun tietoja 9 kuukautta ja 2 momentin 2 kohdassa
tarkoitettujen palvelujen tietoja 6 kuukautta. Tietojen säilyttämisaika alkaa viestintätapahtuman
ajankohdasta.
Säilytysvelvollisuus ei koske viestin sisältöä eikä verkkosivustojen selaamisesta kertyviä
välitystietoja.
Säilytysvelvollisuuden edellytyksenä on, että tiedot ovat saatavilla ja säilytysvelvollisen yrityksen
yleisesti saatavilla olevien viestintäpalvelujen tarjoamisen yhteydessä tämän lain tai luonnollisten
henkilöiden suojelusta henkilötietojen käsittelyssä sekä näiden tietojen vapaasta liikkuvuudesta ja
direktiivin 95/46/EY kumoamisesta annetun Euroopan parlamentin ja neuvoston asetuksen (EU)
2016/679 (yleinen tietosuoja-asetus) perusteella tuottamia tai käsittelemiä.
Tarkempia säännöksiä säilytettävistä tiedoista voidaan antaa valtioneuvoston asetuksella.
Säilytysvelvollisuuden perusteella säilytettävien tietojen teknisistä yksityiskohdista määrätään
Liikenne- ja viestintäviraston määräyksessä.

158 § (23.11.2018/1003)
Viranomaistarpeita varten säilytettävien tietojen käsittelyssä noudatettavat
velvoitteet ja menettelytavat
Säilytysvelvollisen yrityksen tulee ennen säilytysvelvollisuuden toteuttamista neuvotella
sisäministeriön kanssa tietojen säilyttämistä koskevista viranomaisten tarpeista. Säilytysvelvollinen
yritys päättää tietojen säilyttämisen teknisestä toteuttamisesta. Tiedot on säilytettävä
kustannustehokkaasti. Lisäksi on otettava huomioon säilytysvelvollisen yrityksen liiketoiminnan
tarpeet ja järjestelmien tekniset ominaispiirteet sekä maksuvelvollisen viranomaisen tarpeet.
Tietojen säilyttäminen on pyrittävä suunnittelemaan siten, että samoja tietoja ei säilytä useampi
yritys.
Sisäministeriöllä on oikeus hankkia ulkopuoliselta palveluntarjoajalta järjestelmä, johon
säilytysvelvollisuuden piiriin kuuluvat tiedot voidaan siirtää. Säilytysvelvollisella yrityksellä on
oikeus tallentaa järjestelmään myös ne tiedot, joiden käsittely omaa tarvetta varten ei ole vielä
päättynyt.
Säilytysvelvollisen yrityksen velvollisuuteen huolehtia tietoturvasta sovelletaan 247 §:ää.
Säilytysvelvollisen yrityksen on nimettävä henkilöt, joilla on oikeus käsitellä säilytettäviä tietoja tai
tehtävät, joissa niitä saa käsitellä. Säilytysvelvollisen yrityksen on huolehdittava, että tilaajan
saatavilla on tietoa tietojen säilyttämisestä ja sen tarkoituksesta.
Säilytettävät tiedot tulee voida toimittaa viranomaiselle ilman tarpeetonta viivästystä.
Säilytysvelvollisen yrityksen on oltava tarvittaessa yhteistyössä verkkoyrityksen kanssa siten, että
myös ne 157 §:ssä tarkoitetut saatavilla olevat tiedot säilytetään, joita verkkoyritys käsittelee
säilytysvelvollisen yrityksen palvelun toteuttamiseksi.
Tietojen säilyttämisvelvollisuuden toteuttamisesta voidaan antaa tarkempia säännöksiä
valtioneuvoston asetuksella.
Liikenne- ja viestintävirasto voi antaa tarkempia määräyksiä tietojen säilyttämisen teknisestä
toteutuksesta ja tietoturvasta.

159 §
Viranomaistarpeita varten säilytettävien tietojen käyttöä koskeva tilastointi
Sisäministeriön on toimitettava eduskunnan oikeusasiamiehelle vuosittain tilastot tämän lain
perusteella säilytettävien tietojen hyödyntämisestä. Tilastojen tulee sisältää:
1) tapaukset, joissa säilytettyjä tietoja toimitettiin viranomaiselle;
2) tapaukset, joissa säilytettyjä tietoja koskevaa viranomaisen tietopyyntöä ei voitu täyttää;
3) tiedot siitä, kuinka kauan kului säilytettävien tietojen tallentamisesta viranomaisen tietopyyntöön.
Sisäministeriön tulee ottaa huomioon 1 momentissa tarkoitetut tilastot myös poliisilain (872/2011),
pakkokeinolain tai muun lain perusteella eduskunnan oikeusasiamiehelle televalvonnan ja
telekuuntelun käytöstä antamissaan kertomuksissa.

20 luku
Sijaintitiedot ja muut liittymän tai päätelaitteen sijainnin
ilmaisevat tiedot
160 §
Sijaintitietojen käsittely ja luovutus
Sijaintitietoja, jotka voidaan yhdistää luonnolliseen henkilöön, saa käsitellä lisäarvopalvelun
tarjoamiseksi ja hyödyntämiseksi, jos tilaaja tai käyttäjä, jota tiedot koskevat on antanut siihen
suostumuksensa taikka suostumus yksiselitteisesti ilmenee asiayhteydestä tai jos laissa niin
säädetään.
Edellä 1 momentissa tarkoitetulla suostumuksella ei voida poiketa siitä, mitä muualla tässä laissa
säädetään käyttäjän ja tilaajan oikeudesta saada sijaintitietoja.
Sijaintitietoja saa käsitellä ainoastaan käsitellyn tarkoituksen vaatimassa laajuudessa ja sillä ei saa
rajoittaa yksityisyyden suojaa enempää kuin on välttämätöntä. Käsittelyn jälkeen sijaintitiedot on
hävitettävä tai tehtävä sellaisiksi, ettei niitä voi yhdistää tilaajaan tai käyttäjään, jollei laissa toisin
säädetä.
Sijaintitietoja saa käsitellä vain lisäarvopalvelun tarjoajan palveluksessa sekä sen lukuun toimivat
henkilöt, joiden tehtävänä on käsitellä sijaintitietoja tämän luvun mukaisesti.
Se, joka on ottanut vastaan tai muutoin saanut tiedon sijaintitiedosta, jota ei ole hänelle tarkoitettu,
ei saa ilman paikannettavan suostumusta ilmaista tai käyttää hyväksi sijaintitietoa tai tietoa sen
olemassaolosta, ellei laissa toisin säädetä.

161 §
Tiedonantovelvollisuus
Lisäarvopalvelun tarjoajan on huolehdittava, että paikannettavan saatavilla on helposti ja jatkuvasti
tietoa käsiteltävien sijaintitietojen tarkkuudesta, käsittelyn täsmällisestä tarkoituksesta ja kestosta
sekä siitä, voidaanko sijaintitiedot luovuttaa kolmannelle osapuolelle lisäarvopalvelun tarjoamista
varten. Lisäarvopalvelun tarjoajan on huolehdittava siitä, että nämä tiedot ovat paikannettavan
saatavilla ennen 160 §:n 1 momentissa tarkoitettua suostumusta.

162 §
Tilaajan ja käyttäjän oikeudet
Tilaajalla tai käyttäjällä on oltava mahdollisuus helposti ja ilman erillistä maksua peruuttaa 160 §:n 1
momentissa tarkoitettu suostumus, jollei laissa toisin säädetä. Paikannettavalla on oltava
mahdollisuus helposti ja ilman erillistä maksua kieltää väliaikaisesti sijaintitietojen käsittely, jos se on
teknisesti ja ilman kohtuuttomia kustannuksia mahdollista.
Käyttäjällä on oikeus saada lisäarvopalvelun tarjoajalta ja viestinnän välittäjältä näiden hallussa
olevat itseään koskevat sijaintitiedot ja välitystiedot, jotka ilmaisevat liittymän tai päätelaitteen
sijainnin tietyllä hetkellä.
Sijaintitietojen käsittelyyn liittyvää suostumusta, kieltoa ja tiedonsaantioikeutta koskevassa asiassa
alle 15-vuotiasta edustaa hänen huoltajansa. Lisäksi lapsen edustamisesta säädetään lapsen
huollosta ja tapaamisoikeudesta annetussa laissa. Muuta kuin alaikäistä vajaavaltaista edustaa
hänen edunvalvojansa, jollei tämä ole palvelun teknisen toteutuksen takia mahdotonta. Edellä
tarkoitetun vajaavaltaisen edustamisesta säädetään holhoustoimesta annetussa laissa.

VII OSA
SÄHKÖISIIN PALVELUIHIN LIITTYVÄÄ ERITYISSÄÄNTELYÄ
21 luku
Verkkotunnukset
163 § (23.11.2018/1003)
Soveltamisala
Tätä lukua sovelletaan Suomen maatunnukseen (fi-maatunnus) ja Ahvenanmaan
maakuntatunnukseen (ax-maakuntatunnus) päättyviin verkkotunnuksiin sekä niihin liittyvään
verkkotunnustoimintaan ja verkkotunnusten välittämiseen.
Mitä tässä luvussa säädetään Liikenne- ja viestintäviraston ylläpitämästä verkkotunnusrekisteristä,
sovelletaan myös ax-maakuntatunnukseen päättyvistä verkkotunnuksista ylläpidettävään
rekisteriin.

164 § (23.11.2018/1003)
Liikenne- ja viestintäviraston verkkotunnustoiminta ja verkkotunnusten
välittäminen
Liikenne- ja viestintävirasto ylläpitää rekisteriä fi-maatunnukseen päättyvistä verkkotunnuksista
(verkkotunnusrekisteri) ja tietokantaa verkkotunnusten teknisistä tiedoista internetliikenteen
ohjaamista varten (fi-juuri).
Merkintöjä verkkotunnusrekisteriin voi tehdä vain 165 §:ssä tarkoitetun
verkkotunnusvälitysilmoituksen tehnyt toiminnanharjoittaja (verkkotunnusvälittäjä). Liikenne- ja
viestintävirasto voi kuitenkin merkitä verkkotunnushallinnon tarpeita varten yksimerkkisiä ja muita
verkkotunnuksia maksutta. Liikenne- ja viestintävirasto voi tehdä verkkotunnusrekisteriin myös
muita tämän lain toteutumisen kannalta tarpeellisia merkintöjä.
Verkkotunnus voidaan merkitä oikeushenkilölle, yksityiselle elinkeinonharjoittajalle tai muulle
yhteisölle taikka luonnolliselle henkilölle (verkkotunnuksen käyttäjä).

165 § (23.11.2018/1003)
Verkkotunnusvälittäjän ilmoitusvelvollisuudet
Verkkotunnusvälittäjän on ennen toimintansa aloittamista tehtävä ilmoitus verkkotunnusrekisteriä
hallinnoivalle viranomaiselle. Ilmoituksessa on oltava verkkotunnusvälittäjän yksilöivät tiedot,
kuulemisiin ja tiedoksiantoihin käytettävä sähköpostiosoite sekä muut valvonnan kannalta
tarpeelliset tiedot.
Verkkotunnusvälittäjän ilmoittamissa tiedoissa tapahtuneista muutoksista on viipymättä ilmoitettava
Liikenne- ja viestintävirastolle. Toiminnan lopettamisesta on ilmoitettava Liikenne- ja
viestintävirastolle ja asiakkaille viimeistään kaksi viikkoa etukäteen. Liikenne- ja viestintäviraston
171 §:n 2 momentin nojalla tekemästä kieltopäätöksestä on ilmoitettava asiakkaille viipymättä.
Tarkempia määräyksiä ilmoituksen tekemisestä ja sen sisällöstä voidaan antaa Liikenne- ja
viestintäviraston määräyksellä.

166 § (23.11.2018/1003)
Verkkotunnuksen muoto ja sisältö
Verkkotunnuksessa saa olla vähintään 2 ja enintään 63 merkkiä.
Verkkotunnus ei saa merkitsemishetkellä:
1) vastata toisen suojattua nimeä tai merkkiä, ellei verkkotunnuksen käyttäjä pysty esittämään
hyväksyttävää perustetta verkkotunnuksen merkitsemiselle; tai
2) muistuttaa toisen suojattua nimeä tai merkkiä, jos verkkotunnus merkitään ilmeisessä hyötymistai vahingoittamistarkoituksessa.
Liikenne- ja viestintävirasto voi antaa määräyksiä verkkotunnuksen toimivuudelle välttämättömistä
määrittelyistä, muodosta, pituudesta ja sallituista merkeistä.

167 § (23.11.2018/1003)
Tietojen merkitseminen verkkotunnusrekisteriin ja tietojen julkaiseminen
Verkkotunnus on merkittävä verkkotunnuksen käyttäjän nimiin. Verkkotunnusvälittäjän on
merkittävä verkkotunnusrekisteriin verkkotunnuksen käyttäjää koskevat oikeat, ajantasaiset ja
yksilöivät tiedot sekä kuulemisiin ja tiedoksiantoihin käytettävä sähköpostiosoite.
Liikenne- ja viestintävirasto voi julkaista internet-sivuillaan ja sen lisäksi muussa sähköisessä
palvelussa tietoja verkkotunnusrekisteristä. Henkilötietojen suojasta säädetään luonnollisten
henkilöiden suojelusta henkilötietojen käsittelyssä sekä näiden tietojen vapaasta liikkuvuudesta ja
direktiivin 95/46/EY kumoamisesta annetussa Euroopan parlamentin ja neuvoston asetuksessa
(EU) 2016/679 (yleinen tietosuoja-asetus) ja sitä täydentävässä tietosuojalaissa. Rekisterin tietojen
luovuttamiseen sovelletaan muutoin viranomaisten toiminnan julkisuudesta annetun lain 16 §:ää.
(30.12.2020/1207)
Verkkotunnusrekisteriin merkitty verkkotunnus on voimassa enintään viisi vuotta.
Verkkotunnusvälittäjä voi uudistaa verkkotunnusta koskevan merkinnän enintään viideksi vuodeksi
kerrallaan.
Liikenne- ja viestintävirasto voi antaa tarkempia määräyksiä merkitsemisen teknisestä
toteuttamistavasta ja merkitsemisen yhteydessä ilmoitettavista tiedoista sekä verkkotunnuksen
käyttäjän tunnistamisesta. (30.12.2020/1207)

168 § (23.11.2018/1003)
Verkkotunnuksen siirtäminen ja verkkotunnusvälittäjän vaihtaminen
Verkkotunnuksen käyttäjä voi siirtää verkkotunnuksen toiselle käyttäjälle verkkotunnuksen
voimassaoloaikana. Verkkotunnusvälittäjän on suoritettava siirto kohtuullisessa ajassa pyynnön
vastaanottamisesta. Jos verkkotunnusta ei ole kohtuullisessa ajassa siirretty, Liikenne- ja
viestintävirasto voi tehdä siirron. Verkkotunnusta ei voida siirtää, jos verkkotunnuksen poistamista
koskeva asia on vireillä Liikenne- ja viestintävirastossa.
Liikenne- ja viestintävirasto voi palauttaa verkkotunnuksen sen alkuperäiselle käyttäjälle, jos
verkkotunnus on siirretty toiselle ilman käyttäjän suostumusta ja tämä pyytää merkinnän
korjaamista, eikä siirron saaja esitä siirrolle määräajassa hyväksyttävää perustetta.
Verkkotunnuksen käyttäjä voi vaihtaa verkkotunnusvälittäjää verkkotunnuksen voimassaolon
aikana. Verkkotunnusvälittäjän on suoritettava vaihtamisen edellytyksenä olevat toimenpiteet
kohtuullisessa ajassa pyynnön vastaanottamisesta. Jos verkkotunnusta ei ole kohtuullisessa ajassa
siirretty toiselle verkkotunnusvälittäjälle, Liikenne- ja viestintävirasto voi tehdä siirron.
Liikenne- ja viestintävirasto voi antaa määräyksiä siirtämisen ja verkkotunnusvälittäjän vaihtamisen
teknisistä toteuttamistavoista ja määräajoista.

169 § (23.11.2018/1003)
Verkkotunnusmerkinnän poistaminen
Liikenne- ja viestintävirasto voi poistaa verkkotunnuksen verkkotunnusrekisteristä ja fi-juuresta, jos
167 §:n 1 momentissa tarkoitetut tiedot ovat puutteellisia tai virheellisiä ja tietoja ei kehotuksesta
huolimatta korjata määräajassa.
Liikenne- ja viestintävirasto poistaa verkkotunnuksen verkkotunnusrekisteristä ja fi-juuresta
käyttäjää kuulematta, jos verkkotunnuksen voimassaoloaika on kulunut umpeen.
Jos 166 §:n 2 momentissa tarkoitetun oikeuden haltija pyytää verkkotunnuksen poistamista,
Liikenne- ja viestintävirasto voi poistaa laissa asetettujen säännösten vastaisesti merkityn
verkkotunnuksen verkkotunnusrekisteristä ja fi-juuresta tai merkitä sen oikeudenhaltijan käyttöön.
Liikenne- ja viestintävirasto voi enintään yhden vuoden määräajaksi poistaa verkkotunnusta
koskevan merkinnän fi-juuresta verkkotunnuksen käyttäjää kuulematta, jos verkkotunnuksen
käyttäjä on hakenut useita toisen suojattua nimeä tai merkkiä muistuttavia verkkotunnuksia, ja
suojatun nimen tai merkin haltija pyytää verkkotunnuksen poistamista.
Verkkotunnusrekisteristä poistettu verkkotunnus vapautuu yleisesti uudelleen merkittäväksi
kuukauden kuluttua merkinnän poistamisen jälkeen.
Liikenne- ja viestintävirasto voi poistaa verkkotunnuksen, jos tuomioistuin on lainvoimaisella
päätöksellään kieltänyt tunnuksen käyttämisen.

170 § (23.11.2018/1003)
Verkkotunnusvälittäjän muut velvollisuudet
Verkkotunnusvälittäjän on:
1) tarjottava ennen verkkotunnuksen merkitsemistä tämän lain mukaiset tarvittavat tiedot
verkkotunnuksen sisältöön ja muotoon liittyvistä edellytyksistä;
2) pidettävä verkkotunnusrekisteriin merkityt tiedot ajantasaisina;
3) kyettävä merkitsemään tietoja verkkotunnusrekisteriin Liikenne- ja viestintäviraston
määrittelemällä teknisellä järjestelyllä;
4) tiedotettava verkkotunnuksen käyttäjää riittävästi ja tehokkaasti verkkotunnuksen
voimassaoloajan päättymisestä;
5) poistettava verkkotunnus verkkotunnusrekisteristä verkkotunnuksen käyttäjän pyynnöstä ennen
voimassaoloajan päättymistä;
6) huolehdittava toimintansa tietoturvasta;
7) ilmoitettava viipymättä Liikenne- ja viestintävirastolle, jos sen verkkotunnusten välitystoimintaan
kohdistuu tai sitä uhkaa merkittävä tietoturvaloukkaus taikka muu tapahtuma, joka estää tai
häiritsee sitä olennaisesti; samalla on myös ilmoitettava häiriön tai sen uhan arvioitu kesto ja
vaikutukset, korjaustoimenpiteet sekä ne toimenpiteet, joilla häiriön toistuminen pyritään estämään.
Liikenne- ja viestintävirasto voi antaa tarkempia määräyksiä verkkotunnuksen käyttäjälle
annettavista tiedoista, toiminnan tietoturvallisuudesta, siitä milloin 1 momentin 7 kohdassa

annettavista tiedoista, toiminnan tietoturvallisuudesta, siitä milloin 1 momentin 7 kohdassa
tarkoitettu häiriö on merkittävä sekä ilmoituksen sisällöstä, muodosta ja toimittamisesta.

171 § (23.11.2018/1003)
Verkkotunnushallinnon järjestäminen
Liikenne- ja viestintäviraston tehtävänä on:
1) hallinnoida fi-maatunnusta;
2) ylläpitää ja kehittää fi-verkkotunnustoimintaa;
3) huolehtia fi-juuren nimipalvelimien siirtoyhteyksistä ja yhdysliikenteestä internetiin;
4) valvoa verkkotunnusvälittäjien toimintaa;
5) huolehtia fi-verkkotunnustoiminnan tietoturvasta.
(30.12.2020/1207)
Liikenne- ja viestintävirasto voi antaa huomautuksen verkkotunnusvälittäjälle, jos tämä rikkoo tätä
lakia tai sen nojalla annettuja säännöksiä, määräyksiä tai päätöksiä. Huomautuksen yhteydessä
Liikenne- ja viestintävirasto voi velvoittaa verkkotunnusvälittäjän korjaamaan virheensä tai
laiminlyöntinsä kohtuullisessa määräajassa. Jos virhettä tai laiminlyöntiä ei korjata määräajassa,
Liikenne- ja viestintävirasto voi kieltää verkkotunnusvälittäjältä enintään yhdeksi vuodeksi
verkkotunnusten tai niitä koskevien muutosten merkitsemisen verkkotunnusrekisteriin.

172 § (23.11.2018/1003)
Verkkotunnuksen tietoturvan varmistaminen
Liikenne- ja viestintävirastolla on oikeus ryhtyä välttämättömiin toimiin fi-verkkotunnuksia
hyödyntämällä toteutettavien yleisiin viestintäverkkoihin tai -palveluihin taikka niiden käyttäjiin
kohdistuvien merkittävien tietoturvaloukkausten havaitsemiseksi, estämiseksi, selvittämiseksi ja
esitutkintaan saattamiseksi. Liikenne- ja viestintävirasto voi ryhtyä näihin toimiin verkkotunnuksen
käyttäjää kuulematta.
Edellä 1 momentissa tarkoitetut välttämättömät toimet voidaan toteuttaa fi-juuren
nimipalvelintietoihin kohdistettavien toimenpiteiden avulla ja voivat käsittää:
1) verkkotunnukseen suuntautuvan liikenteen estämisen tai rajoittamisen;
2) verkkotunnukseen suuntautuvan liikenteen ohjaamisen toiseen verkko-osoitteeseen; sekä
3) muut 1 ja 2 kohdassa tarkoitettuihin rinnastettavat teknisluonteiset toimenpiteet.
Tässä pykälässä tarkoitetut toimenpiteet on toteutettava huolellisesti ja ne on mitoitettava
suhteessa torjuttavan tietoturvaloukkauksen vakavuuteen. Toimenpiteitä toteutettaessa ei saa
rajoittaa sananvapautta taikka luottamuksellisen viestin tai yksityisyyden suojaa enempää kuin on
välttämätöntä 1 momentissa tarkoitettujen tavoitteiden turvaamiseksi. Toimenpiteet on lopetettava,
jos niiden toteuttamiselle ei enää ole tässä pykälässä säädettyjä edellytyksiä.

22 luku
Tietoyhteiskunnan palvelujen tarjoaminen
173 §
Soveltamisalan rajoitukset
Tämän luvun säännöksiä ei sovelleta:
1) verotukseen;
2) yksilöiden suojelusta henkilötietojen käsittelyssä ja näiden tietojen vapaasta liikkuvuudesta
annetun Euroopan parlamentin ja neuvoston direktiivin 95/46/EY sekä henkilötietojen käsittelystä
ja yksityisyyden suojasta sähköisen viestinnän alalla (sähköisen viestinnän tietosuojadirektiivi)
annetun Euroopan parlamentin ja neuvoston direktiivin 2002/58/EY soveltamisalaan kuuluviin
kysymyksiin;
3) julkisten notaarien ja vastaavien ammatinharjoittajien sellaisiin toimiin, joihin sisältyy julkisen
vallan käyttämistä;
4) oikeudenkäyntiasiamiehen tai oikeudenkäyntiavustajan toimiin oikeudenkäynnissä;
5) vastikkeelliseen arpajaistoimintaan.
Jäljempänä 174 ja 175 §:ää ei sovelleta:
1) tekijänoikeuteen, lähioikeuksiin, teollisoikeuksiin eikä oikeuksiin, joita tarkoitetaan
puolijohdetuotteiden piirimallien oikeudellisesta suojasta annetussa neuvoston direktiivissä
87/54/ETY ja tietokantojen oikeudellisesta suojasta annetussa Euroopan parlamentin ja neuvoston
direktiivissä 96/9/EY;
2) sähköisen rahan liikkeeseenlaskuun, jos jäsenvaltio on soveltanut liikkeeseenlaskijaan jotakin
sähköisen rahan liikkeeseenlaskijalaitosten liiketoiminnan aloittamisesta, harjoittamisesta ja
toiminnan vakauden valvonnasta, direktiivien 2005/60/EY ja 2006/48/EY muuttamisesta sekä
direktiivin 2000/46/EY kumoamisesta annetun Euroopan parlamentin ja neuvoston direktiivin
2009/110/EY 9 artiklan 1 kohdassa säädetyistä poikkeuksista;
3) arvopapereihin kohdistuvaa yhteistä sijoitustoimintaa harjoittavia yrityksiä
(yhteissijoitusyritykset) koskevien lakien, asetusten ja hallinnollisten määräysten
yhteensovittamisesta annetun neuvoston direktiivin 85/611/ETY 44 artiklan 2 kohdassa
tarkoitettuun yhteissijoitusyrityksen osuuksien mainontaan;
4) sijoittautumisvapauteen, vakuutusten vapaaseen tarjontaan ja vakuutussopimukseen
sovellettavaan lakiin liittyviin kysymyksiin;
5) osapuolten vapauteen valita sopimukseen sovellettava laki;
6) sopimusvelvoitteisiin kuluttajasopimuksissa;
7) kiinteistön sijaintivaltion lain pakottaviin säännöksiin sopimuksen muodosta, jos sopimuksella
luodaan tai siirretään oikeus kiinteistöön;
8) ei-toivotun kaupallisen sähköpostiviestinnän sallittavuuteen.
NDir 85/611/ETY on kumottu direktiivillä EPNDir 2009/65/EY. EPNDir 95/46/EY on kumottu
asetuksella EPNAs (EU) 2016/679 (yleinen tietosuoja-asetus).

174 §
Yhteensovitettu ala ja palvelun tarjoamisen vapaus
Yhteensovitetulla alalla tarkoitetaan oikeusjärjestykseen sisältyviä vaatimuksia, joita
tietoyhteiskunnan palvelun tarjoajan on noudatettava toimintansa aloittaessaan ja sitä jatkaessaan,
kuten vaatimuksia, jotka koskevat:
1) pätevyyttä, lupaa, rekisteröintiä tai viranomaiselle tehtäviä ilmoituksia;
2) menettelytapoja, mainontaa ja muuta markkinointia, palvelun laatua ja sisältöä, sopimuksia tai
palvelun tarjoajan vastuuta.
Toiseen ETA-valtioon sijoittautuneelle tietoyhteiskunnan palvelun tarjoajalle ei saa asettaa
yhteensovitettuun alaan kuuluvia vaatimuksia, jotka rajoittavat tietoyhteiskunnan palvelujen
tarjoamista Suomessa. Tuomioistuin tai muu toimivaltainen viranomainen saa kuitenkin erikseen
säädettyjen toimivaltuuksiensa mukaisesti rajoittaa tietyn palvelun tarjoamista, jos se:
1) on tarpeen yleisen järjestyksen tai turvallisuuden ylläpitämiseksi, kansanterveyden
suojelemiseksi taikka kuluttajien suojaamiseksi;
2) kohdistuu palveluun, joka vahingoittaa 1 kohdassa tarkoitettuja tavoitteita tai saattaa vakavasti
vaarantaa niiden saavuttamisen; ja
3) on oikeassa suhteessa tavoitteeseen nähden.
Rajoitusta ei saa toteuttaa ennen kuin palvelun tarjoajan sijoittautumisvaltiota on pyydetty
ryhtymään asiassa toimenpiteisiin, mutta sijoittautumisvaltio ei ole toteuttanut toimenpiteitä tai
toimenpiteet eivät ole olleet riittäviä. Lisäksi rajoituksesta on ennen sen toteuttamista ilmoitettava
komissiolle ja palvelun tarjoajan sijoittautumisvaltiolle.
Kiireellisissä tapauksissa rajoitus voidaan toteuttaa sen estämättä, mitä 3 momentissa säädetään.
Komissiolle ja palvelun tarjoajan sijoittautumisvaltiolle on viipymättä ilmoitettava rajoituksesta ja
syistä, joiden vuoksi tapaus on katsottu kiireelliseksi.
Mitä 3 ja 4 momentissa säädetään, ei sovelleta rikostutkinnassa eikä käsiteltäessä asiaa
tuomioistuimessa.

175 §
Suomen lain noudattaminen
Suomen toimivaltaisten viranomaisten on valvottava, että Suomeen sijoittautuneet
tietoyhteiskunnan palvelun tarjoajat, noudattavat yhteensovitetulla alalla Suomen lakia myös silloin,
kun palvelujen tarjonta kohdistuu yksinomaan tai pääasiassa toiseen ETA-valtioon.

176 §
Yleinen tiedonantovelvollisuus
Sen lisäksi, mitä muualla laissa säädetään tiedonantovelvoitteista, tietoyhteiskunnan palvelun
tarjoajan on pidettävä ainakin seuraavat tiedot palvelun vastaanottajien ja viranomaisten saatavilla
helposti, välittömästi ja jatkuvasti:
1) palvelun tarjoajan nimi, maantieteellinen osoite sijoittautumisvaltiossa, sähköpostiosoite sekä
sellaiset muut yhteystiedot, joiden avulla palvelun tarjoajaan voidaan saada yhteys nopeasti,
suoraan ja tehokkaasti;
2) mihin kaupparekisteriin tai muuhun vastaavaan julkiseen rekisteriin palvelun tarjoaja
mahdollisesti on merkitty sekä palvelun tarjoajan yritys- ja yhteisötunnus tai muu vastaava tunniste
kyseisessä rekisterissä;
3) asianomaisen valvontaviranomaisen yhteystiedot, jos toiminnan harjoittaminen edellyttää lupaa
tai rekisteröintiä;
4) arvonlisäverotunniste, jos palvelun tarjoaja harjoittaa arvonlisäveron alaista toimintaa.
Sen lisäksi, mitä 1 momentissa säädetään, ammattipätevyyden tunnustamisesta annetussa
Euroopan parlamentin ja neuvoston direktiivissä 2005/36/EY tarkoitetun säännellyn ammatin
harjoittajan on tietoyhteiskunnan palvelua tarjotessaan pidettävä saatavilla seuraavat tiedot:
1) ammattialajärjestö tai vastaava yhteisö, johon palvelun tarjoaja kuuluu;
2) ammattinimike sekä jäsenvaltio, jossa se on myönnetty;
3) maininta sijoittautumisvaltiossa sovellettavista ammatillisista säännöistä sekä siitä, missä ja miten
ne ovat saatavilla.
Jos tietoyhteiskunnan palvelua tarjottaessa annetaan tietoja tavaroiden tai palvelujen hinnoista, ne
on annettava selkeästi ja yksiselitteisesti. Tiedoista on käytävä ilmi, sisältyvätkö vero ja toimituskulut
hintaan. Kulutushyödykkeen hinnan ilmoittamisesta säädetään erikseen.

177 §
Tiedonantovelvollisuus tilausta tehtäessä
Sen lisäksi, mitä muualla laissa säädetään tiedonantovelvoitteista, tietoyhteiskunnan palvelun
tarjoajan on ennen kuin palvelun vastaanottaja tekee tilauksen pidettävä tämän saatavilla selkeät ja
ymmärrettävät tiedot ainakin seuraavista seikoista:
1) sopimuksen teon tekniset vaiheet;
2) tallentaako palvelun tarjoaja tehdyn sopimuksen ja onko se toisen osapuolen saatavilla;
3) tekniset keinot, joilla voidaan tunnistaa ja korjata syöttövirheet ennen tilauksen tekemistä;
4) kielet, joilla sopimus voidaan tehdä;
5) palvelun tarjoajan noudattamat asiaa koskevat käytännesäännöt sekä missä ja miten ne ovat
sähköisesti saatavilla.
Mitä 1 momentissa säädetään, ei sovelleta sopimuksiin, jotka tehdään käyttäen yksinomaan
sähköpostia tai vastaavaa henkilökohtaista viestintätapaa. Sopimuksella saadaan poiketa 1
momentin säännöksistä, jollei osapuolena ole kuluttaja.

178 §
Sopimusehtojen toimittaminen
Tietoyhteiskunnan palvelun tarjoajan on toimitettava sopimusehdot palvelun vastaanottajan
saataville siten, että vastaanottaja voi tallentaa ja toisintaa ne.

179 §
Tilaus ja vastaanottoilmoitus
Jos tilaus tehdään teknisiä keinoja käyttäen, tietoyhteiskunnan palvelun tarjoajan on viivytyksettä
sähköisesti ilmoitettava tilauksen vastaanottamisesta. Vastaanottoilmoitusta ei tarvitse toimittaa, jos
tilattu hyödyke toimitetaan viivytyksettä sähköisesti.
Palvelun tarjoajan on asetettava palvelun vastaanottajan käyttöön asianmukaiset, tehokkaat ja
helppokäyttöiset tekniset keinot, joiden avulla vastaanottaja voi tunnistaa ja korjata syöttövirheet
ennen tilauksen tekemistä.
Mitä 1 ja 2 momentissa säädetään, ei sovelleta sopimuksiin, jotka tehdään käyttäen yksinomaan
sähköpostia tai vastaavaa henkilökohtaista viestintätapaa. Sopimuksella saadaan poiketa 1 ja 2
momentin säännöksistä, jollei osapuolena ole kuluttaja.

180 §
Vastaanottamisen ajankohta
Edellä 179 §:ssä tarkoitettu tilaus ja vastaanottoilmoitus katsotaan vastaanotetuksi, kun se on sen
osapuolen käytettävissä, jolle se on osoitettu.

181 §
Sopimusta koskevien muotovaatimusten täyttäminen sähköisesti
Jos sopimus on lain mukaan tehtävä kirjallisesti, vaatimuksen täyttää myös sellainen sähköinen
sopimus, jonka sisältöä ei voida yksipuolisesti muuttaa ja joka säilyy osapuolten saatavilla. Jos
sopimus on lain mukaan allekirjoitettava, sovelletaan, mitä sähköisistä allekirjoituksista erikseen
säädetään. Mitä tässä momentissa säädetään, koskee vastaavasti sopimussuhteeseen liittyviä
osapuolten ilmoituksia ja muita toimenpiteitä, joiden on lain mukaan oltava kirjallisia tai
allekirjoitettuja.
Jos sopimukseen liittyvä ilmoitus on lain mukaan toimitettava todisteellisesti, vaatimus voidaan
täyttää myös sellaisella sähköisellä menetelmällä, jonka avulla voidaan näyttää vastaanottajan
saaneen ilmoituksen.
Mitä 1 ja 2 momentissa säädetään, ei sovelleta kiinteistön kauppaa tai muuta luovutusta koskevaan
sopimukseen eikä perhe- tai jäämistöoikeudelliseen sopimukseen.

182 §
Vastuuvapaus tiedonsiirto- ja verkkoyhteyspalveluissa
Kun tietoyhteiskunnan palvelu muodostuu palvelun vastaanottajan toimittamien tietojen siirrosta
viestintäverkossa tai verkkoyhteyden tarjoamisesta, palvelun tarjoaja ei ole vastuussa siirrettyjen
tietojen sisällöstä tai välittämisestä, jos hän ei:
1) ole siirron alkuunpanija;
2) valitse siirron vastaanottajaa; eikä
3) valitse tai muuta siirrettäviä tietoja.
Edellä 1 momentissa tarkoitettuun siirtoon tai yhteyden tarjoamiseen liittyvät toiminnot käsittävät
siirrettyjen tietojen automaattisen, tilapäisen ja lyhytaikaisen tallentamisen siltä osin kuin
tallentamisessa on kysymys yksinomaan siirron suorittamisesta eikä tallentamisen kesto ylitä
siirtoon tarvittavaa kohtuullista aikaa.

183 §
Vastuuvapaus tallennettaessa tietoja välimuistiin
Kun tietoyhteiskunnan palvelu muodostuu palvelun vastaanottajan toimittamien tietojen siirrosta
viestintäverkossa, palvelun tarjoaja ei ole vastuussa tietojen sisällöstä tai välittämisestä sellaisen
automaattisen, tilapäisen ja lyhytaikaisen tallennuksen osalta, jonka yksinomaisena tarkoituksena on
tehostaa tietojen siirtämistä edelleen muille palvelun vastaanottajille heidän pyynnöstään, jos hän:
1) ei muuta tietoja;
2) noudattaa tietoihin pääsyä koskevia ehtoja;
3) noudattaa tiedon päivitystä koskevia sääntöjä, jotka on määritelty toimialalla laajalti hyväksytyllä
ja käytetyllä tavalla;
4) ei puutu toimialalla laajalti hyväksytyn ja käytetyn teknologian lailliseen käyttöön saadakseen
tietoja tallennetun tiedon käytöstä; sekä
5) toimii viipymättä tallentamansa tiedon poistamiseksi tai sen saannin estämiseksi saatuaan
tosiasiallisesti tietoonsa, että:
a) tieto on poistettu sieltä, missä se alun perin verkossa oli;
b) sen saanti on estetty; taikka
c) tuomioistuin tai muu toimivaltainen viranomainen on määrännyt poistamaan tiedon tai estämään
sen saannin.

184 §
Vastuuvapaus tietojen tallennuspalveluissa
Kun tietoyhteiskunnan palvelu käsittää palvelun vastaanottajan (sisällön tuottaja) toimittamien
tietojen tallentamisen tämän pyynnöstä, palvelun tarjoaja ei ole vastuussa tallennettujen tietojen
sisällöstä tai välittämisestä, jos hän toimii viipymättä tallentamansa tiedon saannin estämiseksi
saatuaan:
1) tietoonsa sitä koskevan tuomioistuimen määräyksen taikka, jos kysymyksessä on
tekijänoikeuden tai lähioikeuden loukkaaminen, saatuaan 191 §:ssä tarkoitetun ilmoituksen;
2) muuten tosiasiallisesti tietoonsa, että tallennettu tieto on ilmeisesti rikoslain 11 luvun 10 tai 10 a
§:n taikka 17 luvun 18 tai 18 a §:n vastainen.
Mitä 1 momentissa säädetään, ei sovelleta, jos sisällön tuottaja toimii palvelun tarjoajan johdon tai
valvonnan alaisena.

185 § (30.12.2020/1207)
Tiedon saannin estoa koskeva määräys
Käräjäoikeus voi syyttäjän tai tutkinnanjohtajan hakemuksesta taikka sen hakemuksesta, jonka
oikeutta asia koskee, määrätä 184 §:ssä tarkoitetun tietoyhteiskunnan palvelun tarjoajan sakon
uhalla estämään tallentamansa tiedon saannin, jos tieto on ilmeisesti sellainen, että sen sisällön
pitäminen yleisön saatavilla tai sen välittäminen on säädetty rangaistavaksi tai korvausvastuun
perusteeksi. Hakemus on käsiteltävä kiireellisesti. Hakemusta ei voida hyväksyä varaamatta
palvelun tarjoajalle ja sisällön tuottajalle tilaisuutta tulla kuulluksi, paitsi jos kuulemista ei voida
toimittaa niin nopeasti kuin asian kiireellisyys välttämättä vaatii.
Edellä 1 momentissa tarkoitettu määräys voidaan syyttäjän tai tutkinnanjohtajan hakemuksesta
kohdistaa tietoa välittävään teleyritykseen, jos 1 momentin mukaista tietoyhteiskunnan palvelun
tarjoajaa ei pystytä tunnistamaan tai jos se on sijoittautunut Suomen lainkäyttövallan ulkopuolelle ja
on ilmeistä, että määräyksen kohteena olevan tiedon pitäminen yleisön saatavilla tai sen
välittäminen on rikos, josta ankarin säädetty rangaistus on vähintään kaksi vuotta vankeutta.
Teleyritykselle kohdistettu määräys tulee panna teknisesti täytäntöön niin, ettei verkon käyttäjien
luottamuksellisen viestin salaisuuden suoja vaarannu. Määräys voidaan antaa vain, jos tiedon
saannin estoa koskevien hyötyjen voidaan katsoa olevan merkittävästi suuremmat kuin verkon
käyttäjien sananvapauteen ja muihin perusoikeuksiin kohdistuvat rajoitukset, eikä määräystä voida
pitää teleyrityksen kannalta kohtuuttomana. Arvioinnissa tulee huomioida ainakin käsillä olevan
rikoksen vakavuus sekä rikoksen suhde muihin määrättävän eston yhteydessä mahdollisesti
estyviin sisältöihin tai palveluihin. Teleyritykselle kohdistettua määräystä ei voida hyväksyä
varaamatta teleyritykselle tilaisuutta tulla kuulluksi. Edellä 1 momentissa tarkoitetun palvelun
tarjoajan ja sisällön tuottajan kuulemiseen sovelletaan mitä 1 momentissa säädetään.
Käräjäoikeuden määräys on annettava tiedoksi myös sisällön tuottajalle. Jos sisällöntuottaja on
tuntematon, käräjäoikeus voi määrätä tietoyhteiskunnan palvelun tarjoajan huolehtimaan
tiedoksiannosta.
Määräys raukeaa, jollei sen kohteena olevan tiedon sisältöön tai välittämiseen perustuvasta
rikoksesta nosteta syytettä tai, jos kysymys on korvausvastuusta, panna vireille kannetta kolmen
kuukauden kuluessa määräyksen antamisesta. Käräjäoikeus voi syyttäjän, asianomistajan tai
asianosaisen edellä tarkoitettuna määräaikana esittämästä vaatimuksesta pidentää tätä määräaikaa
enintään kolmella kuukaudella.
Tietoyhteiskunnan palvelun tarjoajalla, sisällön tuottajalla ja teleyrityksellä on oikeus hakea
määräyksen kumoamista siinä käräjäoikeudessa, jossa määräys on annettu. Määräyksen
kumoamista koskevan asian käsittelyssä noudatetaan oikeudenkäymiskaaren 8 lukua. Tuomioistuin
huolehtii kuitenkin tarpeellisista toimenpiteistä syyttäjän kuulemiseksi. Kumoamista on haettava 14
päivän kuluessa siitä, kun hakija on saanut tiedon määräyksestä. Tietoa ei saa saattaa uudelleen
saataville kumoamista koskevan asian käsittelyn ollessa vireillä, ellei asiaa käsittelevä tuomioistuin
toisin määrää. Myös syyttäjällä on oikeus hakea muutosta päätökseen, jolla määräys on kumottu.

186 § (30.12.2020/1207)
Toimivaltainen tuomioistuin
Edellä 185 §:ssä tarkoitettu hakemus tutkitaan käräjäoikeudessa, jonka tuomiopiirissä
tietoyhteiskunnan palvelun tarjoajalla tai teleyrityksellä on kotipaikka. Hakemus voidaan kuitenkin
aina tutkia myös Helsingin käräjäoikeudessa. Käräjäoikeus on päätösvaltainen myös, kun siinä on
yksin puheenjohtaja.

187 §
Sisällön tuottajan oikeusturva
Jos tietoyhteiskunnan palvelun tarjoaja on estänyt tiedon saannin 184 §:n 1 momentin 2 kohdan
nojalla, hänen on viipymättä ilmoitettava siitä sisällön tuottajalle kirjallisesti tai sähköisesti siten, että
ilmoituksen sisältöä ei voida yksipuolisesti muuttaa ja että se säilyy osapuolten saatavilla.
Ilmoituksessa on mainittava eston syy sekä tieto sisällön tuottajan oikeudesta saattaa asia
tuomioistuimen käsiteltäväksi. Ilmoitus on tehtävä sisällön tuottajan äidinkielellä, suomeksi tai
ruotsiksi. Ilmoitus voidaan tehdä myös sisällön tuottajan kanssa sovitulla muulla kielellä.
Sisällön tuottajalla on oikeus saattaa estoa koskeva asia 186 §:ssä tarkoitetun tuomioistuimen
käsiteltäväksi 14 päivän kuluessa siitä, kun hän on saanut 1 momentissa tarkoitetun ilmoituksen.
Estoa koskevan asian käsittelyssä noudatetaan, mitä 185 §:n 4 momentissa säädetään.

188 §
Tietoyhteiskunnan palvelun tarjoajan velvollisuus ryhtyä toimiin viranomaisen
päätöksen toteuttamiseksi
Mitä 182–184 §:ssä säädetään tietoyhteiskunnan palvelun tarjoajan vastuuvapaudesta, ei vaikuta
palvelun tarjoajan velvollisuuteen muun lain nojalla ryhtyä tarvittaviin toimiin tuomioistuimen tai
muun toimivaltaisen viranomaisen määräyksen tai päätöksen toteuttamiseksi.

189 §
Tekijänoikeutta tai lähioikeutta loukkaavan aineiston saannin estäminen
Tekijänoikeuden haltija tai hänen edustajansa voi vaatia 184 §:ssä tarkoitettua tietoyhteiskunnan
palvelun tarjoajaa estämään tekijänoikeutta loukkaavan aineiston saannin siten kuin tässä pykälässä
ja 191–193 §:ssä säädetään. Sama koskee lähioikeuden haltijaa ja hänen edustajaansa, jos kysymys
on tällaista oikeutta loukkaavasta aineistosta.
Vaatimus on esitettävä ensin sille sisällön tuottajalle, jonka toimittamaa aineistoa vaatimus koskee.
Jos sisällön tuottajaa ei voida tunnistaa tai jos hän ei viipymättä poista aineistoa tai estä sen saantia,
vaatimus voidaan tehdä tietoyhteiskunnan palvelun tarjoajalle 191 §:ssä säädetyllä ilmoituksella.

190 §
Tietoyhteiskunnan palvelun tarjoajan yhteyspiste
Tietoyhteiskunnan palvelun tarjoajan on ilmoitettava yhteyspiste, jonne 191 §:ssä tarkoitettu
ilmoitus ja 192 §:ssä tarkoitettu vastine voidaan toimittaa. Yhteyspisteen yhteystietojen on oltava
saatavilla helposti ja jatkuvasti.

191 §
Ilmoituksen muoto ja sisältö
Edellä 189 §:ssä tarkoitetun vaatimuksen sisältävä ilmoitus on tehtävä kirjallisesti tai sähköisesti
siten, että ilmoituksen sisältöä ei voida yksipuolisesti muuttaa ja että se säilyy osapuolten saatavilla.
Ilmoituksessa on oltava:
1) ilmoituksen tekijän nimi ja yhteystiedot;
2) yksilöityinä se aineisto, jonka saannin estämistä vaaditaan, sekä selvitys aineiston sijainnista;
3) ilmoituksen tekijän vakuutus siitä, että se aineisto, jota vaatimus koskee, on hänen vilpittömän
käsityksensä mukaan lainvastaisesti saatavilla viestintäverkossa;
4) tieto siitä, että ilmoituksen tekijä on tuloksetta esittänyt vaatimuksensa sisällön tuottajalle tai että
sisällön tuottajaa ei ole voitu tunnistaa;
5) ilmoituksen tekijän vakuutus siitä, että hän on tekijänoikeuden tai lähioikeuden haltija taikka
oikeutettu toimimaan oikeudenhaltijan puolesta;
6) ilmoituksen tekijän allekirjoitus.
Ilmoitus, joka ei täytä 1 momentissa säädettyjä vaatimuksia, on tehoton. Jos ilmoituksen puutteet
koskevat yksinomaan 1 momentin 2 kohdassa tarkoitettuja tietoja, tietoyhteiskunnan palvelun
tarjoajan on kuitenkin ryhdyttävä kohtuullisiin toimiin ilmoituksen tekijän tavoittamiseksi ja
ilmoitettava tälle havaitsemansa puutteet.

192 §
Ilmoitus sisällön tuottajalle ja vastine
Tietoyhteiskunnan palvelun tarjoajan on viipymättä ilmoitettava sisällön tuottajalle tämän
toimittaman aineiston saannin estämisestä sekä toimitettava sisällön tuottajalle jäljennös
ilmoituksesta, jonka perusteella esto on tehty.
Jos sisällön tuottaja katsoo eston olevan perusteeton, hän voi saada aineiston palautetuksi
toimittamalla ilmoituksen tekijälle vastineen kirjallisesti tai 191 §:ssä säädetyllä tavalla sähköisesti 14
päivän kuluessa ilmoituksesta tiedon saatuaan. Jäljennös vastineesta on toimitettava palvelun
tarjoajalle. Vastineessa on oltava:
1) sisällön tuottajan nimi ja yhteystiedot;
2) ne tosiseikat ja muut syyt, joiden nojalla esto katsotaan perusteettomaksi;
3) yksilöityinä se aineisto, jonka esto katsotaan perusteettomaksi;
4) sisällön tuottajan allekirjoitus.

193 §
Aineiston palauttaminen
Jos 192 §:ssä säädetyt vaatimukset täyttävä vastine on määräajassa toimitettu, tietoyhteiskunnan
palvelun tarjoaja ei saa estää vastineessa yksilöidyn aineiston palauttamista ja sen pitämistä
saatavilla, ellei palvelun tarjoajan ja sisällön tuottajan välisestä sopimuksesta taikka tuomioistuimen
tai muun viranomaisen määräyksestä tai päätöksestä johdu muuta.

194 §
Korvausvelvollisuus
Joka antaa väärän tiedon 191 §:ssä tarkoitetussa ilmoituksessa tai 192 §:ssä tarkoitetussa
vastineessa, on velvollinen korvaamaan siitä aiheutuvan vahingon. Korvausvelvollisuutta ei
kuitenkaan ole tai sitä voidaan sovitella, jos tiedon antaneella oli ollut perusteltua aihetta olettaa
tietoa oikeaksi tai jos väärällä tiedolla oli vain vähäinen merkitys ilmoituksen tai vastineen koko
sisältö huomioon ottaen.

23 luku
Yhteystietopalvelut
195 § (23.11.2018/1003)
Yhteystietopalvelun saatavuus
Puhelinverkossa toimiva teleyritys on velvollinen osaltaan huolehtimaan siitä, että käyttäjien
saatavilla on yleinen, kattava ja kohtuuhintainen numeropalvelu.
Teleyrityksen on huolehdittava siitä, että sen kanssa puhelinverkon liittymän käytöstä sopimuksen
tehneen tilaajan nimeä, osoitetta ja puhelinnumeroa koskevat yhteystiedot kerätään ja julkaistaan
yleisesti saatavilla olevassa kattavassa ja kohtuuhintaisessa puhelinluettelopalvelussa.
Liikenne- ja viestintävirasto voi antaa tarkempia määräyksiä 1 momentissa tarkoitetun
velvollisuuden täyttämiseksi välttämättömistä teknisistä toimenpiteistä.

196 §
Yhteystietojen luovuttaminen
Teleyrityksen ja yhteystietopalvelun tarjoajan on pyynnöstä luovutettava 195 §:n 2 momentissa
tarkoitetut yhteystiedot toiselle yritykselle yhteystietopalvelun tarjoamista varten. Yhteystiedot on
luovutettava:
1) käyttökelpoisessa muodossa;
2) kustannussuuntautuneeseen hintaan; ja
3) syrjimättömin ehdoin.
Teleyritys ja yhteystietopalvelun tarjoaja ovat velvollisia julkaisemaan yhteystietojen luovutuksesta
perittävää hintaa koskevat tiedot.
Yhteystietopalvelun tarjoaja ei saa yhteystietoja käsitellessään suosia yhtä teleyritystä toisen
teleyrityksen kustannuksella tai toimia muutoin syrjivällä tavalla.

197 §
Henkilötietojen käsittely
Yhteystietopalvelun tarjoajalla on oikeus käsitellä henkilötietoja yhteystietopalvelun
muodostamiseksi sekä sen tarjoamista varten.

198 §
Yhteystietojen julkaisukielto
Teleyrityksen ja yhteystietopalvelun tarjoajan on annettava käyttäjälle ja tilaajana olevalle
luonnolliselle henkilölle mahdollisuus helposti ja maksutta kieltää tietojensa merkitseminen ja
luovuttaminen kokonaan tai osittain yhteystietopalveluun. Teleyrityksen sekä yhteystietopalvelun
tarjoajan on käyttäjän ja tilaajana olevan luonnollisen henkilön pyynnöstä maksutta poistettava ja
korjattava virheelliset tiedot.
Teleyrityksen ja yhteystietopalvelun tarjoajan on annettava yhteystietopalveluun merkitylle
yritykselle ja muulle yhteisölle oikeus saada tietonsa poistetuiksi ja virheelliset tiedot korjatuiksi.

199 §
Ilmoitusvelvollisuus yhteystietopalvelun tarkoituksesta ja käytöstä
Teleyrityksen on ilmoitettava tilaajana olevalle luonnolliselle henkilölle yleisesti saatavilla olevan tai
yhteystietopalvelun kautta käytettävissä olevan yhteystietopalvelun tarkoituksesta ja käytöstä.
Ilmoitus on annettava hänelle maksutta ennen kuin hänen tietonsa merkitään palveluun.
Teleyrityksen ja yhteystietopalvelun tarjoajan on lisäksi huolehdittava siitä, että riittävällä tavalla
yksilöidyt tiedot niistä yrityksistä, joille tilaajien yhteystietoja 196 §:n 1 momentin mukaisesti
luovutetaan, ovat helposti tilaajien saatavilla.

24 luku
Sähköinen suoramarkkinointi ja evästeet
200 §
Suoramarkkinointi luonnolliselle henkilölle
Automatisoitujen soittojärjestelmien sekä telekopiolaitteiden, sähköpostiviestien, tekstiviestien,
puheviestien, ääniviestien tai kuvaviestien avulla toteutettua suoramarkkinointia saa kohdistaa vain
sellaisiin luonnollisiin henkilöihin, jotka ovat antaneet siihen ennalta suostumuksensa.
Muuta kuin 1 momentissa tarkoitettua suoramarkkinointia luonnolliselle henkilölle saa harjoittaa,
jollei tämä ole sitä nimenomaisesti kieltänyt. Luonnollisen henkilön on voitava helposti ja maksutta
kieltää tässä momentissa tarkoitettu suoramarkkinointi.
Jos palvelun tarjoaja tai tuotteen myyjä saa asiakkaana olevalta luonnolliselta henkilöltä
sähköpostiviestiin, tekstiviestiin, puheviestiin, ääniviestiin tai kuvaviestiin liittyvän yhteystiedon
tuotteen tai palvelun myynnin yhteydessä, sama palvelun tarjoaja tai tuotteen myyjä voi sen
estämättä, mitä 1 momentissa säädetään, käyttää tätä yhteystietoa omien samaan tuoteryhmään
kuuluvien tai muuten vastaavien tuotteiden ja palvelujen suoramarkkinoinnissa. Palvelun tarjoajan
tai tuotteen myyjän on annettava asiakkaana olevalle luonnolliselle henkilölle mahdollisuus ilman
erillistä maksua ja helposti kieltää yhteystiedon käyttö tiedon keräämisen ja jokaisen
sähköpostiviestin, tekstiviestin, puheviestin, ääniviestin ja kuvaviestin yhteydessä. Palvelun
tarjoajan tai tuotteen myyjän on selkeästi tiedotettava kieltomahdollisuudesta.

201 §
Puhelinliittymän markkinoinnin kielto
Matkaviestinverkon puhelinliittymää ei saa markkinoida kuluttajalle puhelimitse muuten kuin
kuluttajan nimenomaisesta pyynnöstä.
Mitä 1 momentissa säädetään, ei sovelleta teleyrityksen markkinointiin omille
matkapuhelinasiakkailleen.
201 § on voimassa 1.7.2021 asti.

202 §
Suoramarkkinointi yhteisölle
Suoramarkkinointia yhteisölle saa harjoittaa, jollei tämä ole sitä nimenomaisesti kieltänyt.
Yhteisölle on annettava mahdollisuus helposti ja ilman erillistä maksua kieltää yhteystietojensa
käyttö jokaisen suoramarkkinointitarkoituksessa lähetetyn sähköpostiviestin, tekstiviestin,
puheviestin, ääniviestin ja kuvaviestin yhteydessä. Suoramarkkinointia harjoittavan on selkeästi
tiedotettava kieltomahdollisuudesta.

203 §
Suoramarkkinoinnin tunnistaminen
Edellä 200 ja 202 §:ssä säädettyyn suoramarkkinointiin tarkoitettu sähköpostiviesti, tekstiviesti,
puheviesti, ääniviesti ja kuvaviesti on voitava sitä vastaanotettaessa selvästi ja yksiselitteisesti
tunnistaa markkinoinniksi.
Sellaisen suoramarkkinointiin tarkoitetun sähköpostiviestin, tekstiviestin, puheviestin, ääniviestin ja
kuvaviestin lähettäminen on kiellettyä:
1) jossa peitetään tai salataan sen lähettäjän henkilöllisyys, jonka puolesta viesti on lähetetty;
2) jossa ei ole voimassa olevaa osoitetta, johon vastaanottaja voi lähettää pyynnön siitä, että
kyseinen viestintä lopetetaan;
3) jossa pyritään ohjaamaan vastaanottajat kuluttajansuojalain 2 luvun säännösten vastaisille
verkkosivustoille.

204 §
Suoramarkkinoinnin vastaanottamisen estäminen
Käyttäjän pyynnöstä teleyrityksellä ja yhteisötilaajalla on oikeus estää 200, 202 ja 203 §:ssä
tarkoitetun suoramarkkinoinnin vastaanottaminen.
Toimenpiteet on toteutettava huolellisesti, eikä niillä saa rajoittaa sananvapautta taikka
luottamuksellisen viestin tai yksityisyyden suojaa enemmän kuin on välttämätöntä.

205 §
Palvelun käyttöä kuvaavien tietojen tallentaminen käyttäjän päätelaitteelle ja
näiden tietojen käyttö
Evästeiden tai muiden palvelun käyttöä kuvaavien tietojen tallentaminen käyttäjän päätelaitteelle ja
näiden tietojen käyttö on sallittua palvelun tarjoajalle, jos käyttäjä on antanut siihen
suostumuksensa ja palvelun tarjoaja antaa käyttäjälle ymmärrettävät ja kattavat tiedot tallentamisen
tai käytön tarkoituksesta.
Edellä 1 momentissa säädetty ei koske tietojen sellaista tallentamista tai käyttöä, jonka ainoana
tarkoituksena on toteuttaa viestin välittämistä viestintäverkoissa tai joka on välttämätöntä palvelun
tarjoajalle sellaisen palvelun tarjoamiseksi, jota tilaaja tai palvelun käyttäjä on nimenomaisesti
pyytänyt.
Edellä tässä pykälässä tarkoitettu tallentaminen ja käyttö on sallittua ainoastaan palvelun
vaatimassa laajuudessa ja sillä ei saa rajoittaa yksityisyyden suojaa enempää kuin on välttämätöntä.

VIII OSA
AUDIOVISUAALISTEN PALVELUJEN JA RADIOTOIMINNAN
SÄÄNTELY
25 luku
Televisiolähetysten ja tilausohjelmapalvelujen sisältö
206 §
Soveltamisala ja sen rajoitukset
Tätä ja 26 lukua sovelletaan Suomeen sijoittautuneen luonnollisen tai oikeushenkilön tarjoamaan
audiovisuaaliseen sisältöpalveluun, jota voidaan ottaa vastaan yhdessä tai useammassa Euroopan
talousalueeseen kuuluvassa tai rajat ylittävistä televisiolähetyksistä koskevan eurooppalaisen
yleissopimuksen (SopS 87/1994), jäljempänä Euroopan neuvoston televisioyleissopimus,
sopimuspuolena olevassa valtiossa, sekä 339 §:ssä tarkoitetuissa tapauksissa televisio- ja radioohjelmien edelleen lähettämiseen.
Tätä ja 26 lukua sovelletaan radiotoimintaan, jos toiminnassa käytetään Suomen myöntämää
radiotaajuutta tai Suomessa sijaitsevaa jakeluverkkoa.
Tätä osaa ja 339 §:ää ei sovelleta:
1) toimintaan, jossa audiovisuaaliset sisältöpalvelut tai radiolähetykset on mahdollista vastaanottaa
vain oppilaitoksessa, sairaalassa, hotellissa tai muussa vastaavassa laitoksessa; taikka
2) edellä 34 §:n 2 momentissa tarkoitettuun radiotoimintaan.
Tätä lakia ei sovelleta:

1) palveluihin, joissa audiovisuaalisen sisällön tarjoaminen ei ole ohjelmien määrä tai lähetysten
toistuvuus huomioonottaen säännöllistä eikä palvelun päätarkoitus; taikka
2) sanoma- ja aikakauslehtien sähköisten versioiden toimitukselliseen sisältöön sisällytettyihin
videoklippeihin ja liikkuviin kuviin. (30.12.2020/1207)
Edellä 28 §:ssä ja 34 §:n 2 momentissa tarkoitetun toiminnan harjoittamiseen ei sovelleta 209 eikä
210 §:ää.

207 §
Sijoittautuminen
Audiovisuaalisen sisältöpalvelun tarjoaja on sijoittautunut Suomeen, jos:
1) toiminnan harjoittajan päätoimipaikka on Suomessa ja ohjelma-aikataulua tai ohjelmaluetteloa
koskevat päätökset tehdään Suomessa; taikka
2) toiminnalla on ohjelma-aikataulua tai ohjelmaluetteloa koskevien päätösten, työntekijöiden
työskentelypaikan, toiminnan aloittamisen, taloudellisesti merkittävän toiminnan,
satelliittilähetysaseman tai satelliittikapasiteetin taikka muun vastaavan seikan perusteella
merkittävä liityntä Suomeen.
Valtioneuvoston asetuksella annetaan tarkemmat säännökset 1 momentin 2 kohdassa tarkoitetun
merkittävän liitynnän arvioimisessa huomioon otettavista seikoista.

208 §
Paikallinen televisiotoiminta
Mitä 209 ja 210 §:ssä säädetään, ei koske televisiotoimintaa paikallisissa televisioverkoissa eikä
sellaisia lähetyksiä, joita ei voida vastaanottaa missään Euroopan talousalueeseen kuuluvassa tai
Euroopan neuvoston televisioyleissopimuksen sopimuspuolena olevassa valtiossa Suomen
ulkopuolella.

209 § (23.11.2018/1003)
Ohjelmiston eurooppalaisuus
Televisiotoiminnan harjoittajan on varattava eurooppalaisille ohjelmille suurin osa vuosittaisesta
vapaasti vastaanotettavasta lähetysajastaan. Edellä tarkoitettuun lähetysaikaan ei kuitenkaan lueta
aikaa, joka on varattu:
1) uutisille;
2) urheilutapahtumille;
3) kilpailunomaisille viihdeohjelmille;
4) mainoksille;
5) tekstitelevisiolähetyksille;
6) teleostoslähetyksille.
Jos televisiotoiminnan harjoittajan ohjelmisto ei saavuta 1 momentissa tarkoitettua
eurooppalaisuusosuutta, televisiotoiminnan harjoittajan on esitettävä Liikenne- ja viestintävirastolle
selvitys syistä siihen sekä pyydettäessä suunnitelma siitä, minkä ajan kuluessa ohjelmisto on 1
momentin mukainen. Tällöin ohjelmiston eurooppalaisuusosuuden on oltava kuitenkin vähintään
samalla tasolla kuin edellisellä valvontajaksolla.
Tarkemmat audiovisuaalisten mediapalvelujen tarjoamista koskevien jäsenvaltioiden tiettyjen lakien,
asetusten ja hallinnollisten määräysten yhteensovittamisesta (audiovisuaalisia mediapalveluja
koskeva direktiivi) annetun Euroopan parlamentin ja neuvoston direktiivin 2010/13/EU 1 artiklan
mukaiset säännökset siitä, millaisia ohjelmia pidetään 1 momentissa tarkoitettuina
eurooppalaisina ohjelmina, annetaan valtioneuvoston asetuksella.
Tilausohjelmapalvelun tarjoajan on varattava eurooppalaisille teoksille vähintään 30 prosentin osuus
ohjelmaluettelossaan ja varmistettava näiden teosten näkyvyys ohjelmaluettelossaan. Velvoitetta ei
sovelleta tilausohjelmapalvelun tarjoajaan, jolla on pieni liikevaihto tai pieni yleisö taikka jos
velvoitteen soveltaminen olisi käytännössä mahdotonta tai perusteetonta. (30.12.2020/1207)

210 §
Riippumattomien tuottajien ohjelmat
Televisiotoiminnan harjoittajan on varattava eurooppalaisten riippumattomien tuottajien tuottamille
ohjelmille 19 prosenttia 209 §:n 1 momentin mukaisesti lasketusta lähetysajastaan tai
vaihtoehtoisesti 19 prosenttia ohjelmistobudjetistaan. Riippumattomien tuottajien osuuteen
laskettavista ohjelmista puolet on oltava viimeisen viiden vuoden aikana tuotettuja.
Riippumattomana pidetään sellaista audiovisuaalisten ohjelmien tuottajaa, jonka osakepääomasta
yksittäinen audiovisuaalisen sisältöpalvelun tarjoaja hallitsee enintään 25 prosenttia tai useampi
enintään 50 prosenttia ja joka viimeisen kolmen vuoden aikana on tuottanut enintään 90 prosenttia
ohjelmistaan samalle audiovisuaalisen sisältöpalvelun tarjoajalle.

211 § (30.12.2020/1207)
Ohjelmiston saattaminen näkö- ja kuulorajoitteisten saataville
Suomen- tai ruotsinkielisiin televisio-ohjelmiin ja tilausohjelmapalveluiden ohjelmistoihin on
liitettävä tekstitys sekä muihin ohjelmiin selostus tai palvelu, jossa tekstitetyn ohjelman teksti
muutetaan ääneksi (ääni- ja tekstityspalvelu) siten kuin tässä pykälässä säädetään.
Ääni- ja tekstityspalvelu on liitettävä Yleisradio Oy:stä annetussa laissa tarkoitettuihin julkisen
palvelun televisio-ohjelmistoihin ja tilausohjelmapalvelussa saatavilla oleviin ohjelmistoihin. Ääni- ja
tekstityspalvelu on liitettävä myös valtakunnallisen ohjelmistotoimiluvan nojalla lähetettäviin useita
eri yleisöryhmiä palveleviin televisio-ohjelmistoihin ja yleisen edun televisio-ohjelmistoihin sekä
niiden tilausohjelmapalveluohjelmistoihin. Ääni- ja tekstityspalvelua ei kuitenkaan tarvitse liittää
suorana lähetyksenä lähetettäviin musiikkiesityksiin eikä urheiluohjelmiin. Tekstityspalvelu tulee
toteuttaa laadukkaasti siten, että tekstitys on käyttäjälle riittävän selkeää ja ymmärrettävää.
Ääni- ja tekstityspalvelun toteuttamisesta aiheutuvat kustannukset muun kuin julkisen palvelun
televisiotoiminnan harjoittajille eivät saa ylittää yhtä prosenttia televisiotoiminnan harjoittajan
edellisen tilikauden liikevaihdosta.
Ääni- ja tekstityspalvelun osuuden on oltava 2 momentissa tarkoitettujen yleisen edun televisioohjelmistojen ja useita eri yleisöryhmiä palvelevien ohjelmistojen osalta 75 prosenttia ohjelmista ja
julkisen palvelun ohjelmistojen osalta 100 prosenttia ohjelmista. Ääni- ja tekstityspalvelun osuuden
on oltava 2 momentissa tarkoitetuissa tilausohjelmapalveluissa 30 prosenttia ohjelmistoista.
Audiovisuaalisen sisältöpalvelun tarjoajan on raportoitava Liikenne- ja viestintävirastolle toimistaan
palvelujen esteettömyyden toteuttamiseksi. Audiovisuaalisen sisältöpalvelun tarjoajan on lisäksi
laadittava esteettömyyttä koskevia toimintasuunnitelmia siitä, kuinka sen palveluja saatetaan
jatkuvasti ja asteittain esteettömiksi. Toimintasuunnitelma tulee antaa Liikenne- ja viestintävirastolle.
Valtioneuvoston asetuksella:
1) voidaan säätää ääni- ja tekstityspalvelun teknisestä toteuttamisesta ja lähettämisestä;
2) säädetään ääni- ja tekstityspalvelun toteuttamisesta aiheutuvasta ohjelmatuntikohtaisesta
kustannuksesta;
3) annetaan tarkempia säännöksiä siitä, mikä katsotaan useita eri yleisöryhmiä palvelevaksi
ohjelmistoksi.
Liikenne- ja viestintäministeriö määrää päätöksellään ne useita eri yleisöryhmiä palvelevat
ohjelmistot, joihin ääni- ja tekstityspalvelu on liitettävä.

212 §
Yksinoikeuksien käyttö
Jos televisiotoiminnan harjoittaja on hankkinut yksinoikeuden lähettää sellaisen tapahtuman, jonka
jokin Euroopan talousalueeseen kuuluva valtio on ottanut audiovisuaalisien mediapalvelujen
tarjoamista koskevan direktiivin 14 artiklan 1 kohdassa tarkoitettuun ja komission varmistamaan
luetteloon, se ei saa käyttää yksinoikeutta siten, että merkittävä osa kyseisen valtion yleisöstä ei voi
seurata tapahtumaa koskevaa lähetystä maksuttomalla televisiokanavalla niin kuin kyseisessä
valtiossa säädetään.
Mitä 1 momentissa säädetään yksinoikeuksien käyttämisestä, sovelletaan vastaavasti
eurooppalaisen rajat ylittävistä televisiolähetyksistä tehdyn yleissopimuksen muuttamisesta tehdyn
pöytäkirjan (SopS 118/2002) 9 a artiklan 2 kohdassa tarkoitetussa luettelossa mainittuihin
tapahtumiin.
Valtioneuvoston asetuksella voidaan säätää, mitkä tapahtumat ovat Suomessa yhteiskunnallisen
merkittävyytensä vuoksi sellaisia, että niitä koskevat lähetykset on välitettävä Suomen alueelle
siten, että merkittävä osa yleisöstä voi seurata niitä vapaasti vastaanotettavissa olevassa muodossa
kokonaan tai osittain joko suorana tai nauhoitettuna lähetyksenä. Tässä momentissa tarkoitettua
yhteiskunnallisesti merkittävää tapahtumaa koskeva televisiolähetys katsotaan välitetyksi
merkittävälle osalle yleisöä, jos 90 prosenttia väestöstä voi vastaanottaa lähetyksen ilman erillistä
korvausta.
Jos yksinoikeuden hankkinut televisiotoiminnan harjoittaja ei toteuta 1 momentissa tarkoitettua
lähetystä itse, se on velvollinen luovuttamaan toiselle televisiotoiminnan harjoittajalle oikeuden
tapahtuman lähettämiseen, jos tämä pyytää sitä vähintään kuusi kuukautta ennen tapahtuman
alkamista. Lähetysoikeuden luovuttavalla televisiotoiminnan harjoittajalla on oikeus saada
luovutuksesta täysi korvaus.

213 § (23.11.2018/1003)
Yksinoikeuksien käyttöä koskeva menettely
Jos 212 §:n 4 momentissa tarkoitetusta lähetysoikeuden luovuttamisesta ei ole päästy
sopimukseen, yksinoikeuden hankkinut televisiotoiminnan harjoittaja tai oikeuden luovuttamista
212 §:n 4 momentin mukaisesti pyytänyt televisiotoiminnan harjoittaja voi saattaa asian Liikenne- ja
viestintäviraston käsiteltäväksi viimeistään kolme kuukautta ennen tapahtuman alkua. Liikenne- ja
viestintävirasto voi päättää, mitä on pidettävä 212 §:n 4 momentin mukaisena täytenä korvauksena.
Määriteltävän korvauksen tulee perustua kilpailluilla markkinoilla vastaavista oikeuksista
maksettaviin hintoihin. Liikenne- ja viestintävirasto voi asettaa päätöksessään myös luovutukseen
liittyviä teknisiä ehtoja.
Tässä pykälässä tarkoitetun päätöksen tehosteeksi voidaan asettaa uhkasakko. Uhkasakosta
säädetään uhkasakkolaissa (1113/1990).

26 luku
Markkinointi
214 §
Yleiset periaatteet
Markkinoinnin on oltava selkeästi tunnistettavissa.
Markkinoinnissa, lukuunottamatta 224 §:ssä tarkoitettua aatteellista ja yhteiskunnallista mainontaa,
ei saa käyttää uutis- tai ajankohtaisohjelmissa säännöllisesti esiintyvien henkilöiden kuvaa tai ääntä.
Mainokset ja teleostoslähetykset on erotettava audiovisuaalisista ohjelmista ja radio-ohjelmista
ääni- tai kuvatunnuksella taikka kuvatilan jakamisella.
Teleostoslähetyksissä ei saa kehottaa lapsia tekemään tavaroiden tai palvelujen osto- tai
vuokrasitoumuksia.
Markkinoinnin hyvän tavan vastaisuudesta ja alaikäisille suunnatun tai alaikäiset yleisesti tavoittavan
markkinoinnin hyvän tavan vastaisuudesta säädetään kuluttajansuojalain 2 luvun 2 §:ssä.

215 §
Mainosten ja teleostoslähetysten sijoittelu
Televisiotoiminnassa mainokset ja teleostoslähetykset on sijoitettava audiovisuaalisten ohjelmien
väliin. Niitä voidaan sijoittaa myös audiovisuaalisten ohjelmien keskelle, jos se on mahdollista
loukkaamatta audiovisuaalisen ohjelman eheyttä ja arvoa ja tekijänoikeuksien haltijoiden oikeuksia.
Itsenäisistä osista rakentuvissa urheilu- tai muissa audiovisuaalisissa ohjelmissa, joissa on väliaikoja,
mainoksia ja teleostoslähetyksiä saa sijoittaa ainoastaan osien väleihin tai väliajoille.
Yksittäiset mainokset ja teleostoslähetykset muissa kuin urheilulähetyksissä on kielletty.

216 § (30.12.2020/1207)
Eräiden audiovisuaalisten ohjelmien keskeyttäminen mainoksilla
Televisiotoiminnassa lähetettävän elokuvan, televisiota varten tehdyn elokuvan ja uutisohjelman saa
keskeyttää mainoksilla ja teleostoslähetyksillä kerran kutakin aikataulun mukaista 30 minuutin
jaksoa kohti.
Lastenohjelman saa keskeyttää mainoksilla kerran kutakin aikataulun mukaista 30 minuutin jaksoa
kohti kuitenkin vain, jos ohjelman aikataulun mukainen kesto on enemmän kuin 30 minuuttia.
Lastenohjelmaa ei saa keskeyttää teleostoslähetyksillä.
Uskonnollisten tilaisuuksien televisiolähetyksiä ei saa keskeyttää mainoksilla eikä
teleostoslähetyksillä.

217 § (28.12.2017/1115)
Eräiden tuotteiden markkinointi
Tupakkatuotteiden markkinoinnista säädetään tupakkalaissa (549/2016). Alkoholijuomien
markkinoinnista säädetään alkoholilaissa (1102/2017). Lääkkeiden markkinoinnista säädetään
lääkelaissa (395/1987).

217 a § (30.12.2020/1207)
Päälle liittämiset
Audiovisuaalisia sisältöpalveluita ei saa muunnella, keskeyttää eikä liittää ohjelman päälle kaupallisin
tarkoituksin ilman audiovisuaalisen sisältöpalvelun tarjoajan nimenomaista suostumusta.

218 §
Ohjelmien ja palvelujen sponsorointi
Sponsori ei saa vaikuttaa sponsoroidun audiovisuaalisen ohjelman tai radio-ohjelman taikka
audiovisuaalisen sisältöpalvelun sisältöön eikä ohjelmien sijoitteluun ohjelmistossa siten, että se
vaikuttaa audiovisuaalisen sisältöpalvelun tarjoajan tai radiotoiminnan harjoittajan vastuuseen tai
toimitukselliseen riippumattomuuteen ohjelmien suhteen.
Sponsoroitujen audiovisuaalisten ja radio-ohjelmien alussa tai lopussa on esitettävä selvästi
sponsorin nimi tai tunnus.
Sponsoroiduissa audiovisuaalisissa ohjelmissa tai radio-ohjelmissa ei saa rohkaista ostamaan tai
vuokraamaan sponsorin tai kolmannen osapuolen tuotteita tai palveluja viittaamalla erityisesti ja
mainosluonteisesti kyseisiin tuotteisiin tai palveluihin taikka muulla tavalla.

219 §
Kielletty sponsorointi
Pääasiassa tupakkatuotteita valmistava tai markkinoiva yritys ei saa sponsoroida ohjelmia,
audiovisuaalisia sisältöpalveluja eikä radiotoimintaa.
Jos ohjelman sponsorina on yritys, jonka toimintaan kuuluu lääketuotteiden tai lääkehoitojen
valmistaminen tai myynti, ohjelman yhteydessä voidaan esittää yrityksen nimi tai tunnus ottaen
huomioon, mitä 218 §:ssä säädetään. Tässä yhteydessä ei kuitenkaan saa tuoda esille sellaista
lääketuotetta tai hoitomuotoa, joka on Suomessa saatavissa ainoastaan lääkärin määräyksestä.
Uutis- tai ajankohtaisohjelmat eivät saa olla sponsoroituja.

220 § (30.12.2020/1207)
Tuotesijoittelu
Tuotteen, palvelun tai tavaramerkin saa sijoittaa audiovisuaaliseen ohjelmaan vastiketta vastaan
(tuotesijoittelu) lukuun ottamatta uutis- ja ajankohtaisohjelmia, kuluttaja-asiaohjelmia, uskonnollisia
ohjelmia ja lastenohjelmia.
Tuotesijoitteluna pidetään myös vastikkeetonta merkittävän arvokkaan tarpeiston tai tuotepalkinnon
antamista käytettäväksi audiovisuaalisessa ohjelmassa. Tällaista tuotesijoittelua saa käyttää muissa
kuin lastenohjelmissa.

221 §
Tuotesijoittelun toteuttaminen
Tuotesijoittelussa ei saa:
1) vaikuttaa tuotesijoittelulla ohjelmien sisältöön tai niiden sijoitteluun ohjelmistossa tai
ohjelmaluettelossa; (30.12.2020/1207)
2) rohkaista hankkimaan tuotteita tai palveluja;
3) mainosluonteisesti tai muuten erityisesti viitata tuotteisiin;
4) aiheettomasti korostaa tuotteita.
Seuraavien tuotteiden tuotesijoittelu on kielletty:
1) tupakkatuotteet;
2) pääasiassa tupakkatuotteita valmistavien tai markkinoivien yritysten tuotteet;
3) lääkärin määräystä edellyttävät lääkkeet ja muut hoitomuodot.
Yleisölle on joko tekstillä tai audiovisuaalisten sisältöpalvelujen tarjoajien yhtenäisesti käyttämällä
tunnuksella selkeästi ilmoitettava siitä, että audiovisuaalisessa ohjelmassa on tuotesijoittelua.
Ilmoitus pitää sijoittaa audiovisuaalisen ohjelman alkuun, loppuun ja jokaisen mainoskatkon jälkeen.
Ilmoitus ei saa olla mainosluonteinen.
Tuotesijoittelusta ei kuitenkaan tarvitse ilmoittaa, jos sisältöpalvelujen tarjoaja tai sen sidosyritys ei
itse ole tuottanut tai tilannut kyseistä audiovisuaalista ohjelmaa eikä tietoa siihen sisältyvästä
tuotesijoittelusta ole saatavissa ilman kohtuutonta vaivaa.

222 § (30.12.2020/1207)
Teleostoslähetysten ja televisiomainosten aikarajoitukset
Mainosten ja teleostoslähetysten osuus kello 6.00:n ja 18.00:n välisenä aikana ja kello 18.00:n ja
24.00:n välisenä aikana ei saa ylittää 20 prosenttia, lukuun ottamatta kanavia, joilla lähetetään
pelkästään teleostoslähetyksiä.
Mitä 1 momentissa säädetään, ei sovelleta:
1) televisiotoiminnan harjoittajan tai muiden samaan lähetystoiminnan harjoittajien ryhmään
kuuluvien yhteisöjen ilmoituksiin niiden omista audiovisuaalisista ohjelmista ja audiovisuaalisista
sisältöpalveluista;
2) ohjelmiin suoraan liittyviin oheistuotteisiin;
3) sponsorointia koskeviin ilmoituksiin;
4) tuotesijoitteluun;
5) 224 §:ssä tarkoitettuun aatteelliseen tai yhteiskunnalliseen mainontaan;
6) 225 §:ssä tarkoitettuihin teleostoslähetyksille varattuihin ohjelmapaikkoihin;
7) neutraaleihin ruutuihin toimituksellisen sisällön ja televisiomainosten tai teleostoslähetysten
välillä eikä yksittäisten mainosten välillä.

223 § (12.1.2018/68)
Radiomainonnan erottaminen
Radiomainokset on erotettava radio-ohjelmista äänitunnuksella tai muulla selkeällä tavalla.

224 §
Aatteellinen ja yhteiskunnallinen mainonta
Mainonta, jonka tarkoituksena on edistää asian tai aatteen tunnettuutta tai niihin liittyen
mainostajan tunnettuutta taikka henkilön julkista kuvaa (aatteellinen ja yhteiskunnallinen mainonta),
on erotettava audiovisuaalisista ohjelmista ääni- tai kuvatunnuksella taikka kuvatilan jakamisella.
Aatteelliset ja yhteiskunnalliset mainokset on sijoitettava audiovisuaalisten ohjelmien tai ohjelman
itsenäisten osien väliin. Niitä voidaan sijoittaa myös audiovisuaalisten ohjelmien keskelle, jos se on
mahdollista loukkaamatta audiovisuaalisen ohjelman eheyttä ja arvoa ja tekijänoikeuksien
haltijoiden oikeuksia. Aatteellisella tai yhteiskunnallisella mainonnalla ei saa keskeyttää
uskonnollisten tilaisuuksien televisiolähetyksiä.
Aatteellisen ja yhteiskunnallisen mainonnan sijoittamiseen sovelletaan lisäksi kuvaohjelmalakia
(710/2011).

225 §
Teleostoslähetyksille varatut ohjelmapaikat
Teleostoslähetyksille varatun ohjelmapaikan yhtäjaksoisen keston on oltava vähintään 15 minuuttia
kanavalla, jota ei ole varattu pelkästään teleostoslähetyksille.
Teleostoslähetyksille varatut ohjelmapaikat on yksilöitävä selkeästi kuva- ja äänitunnuksella.

226 §
Teleostoslähetyksille ja myynninedistämiseen varatut kanavat
Televisiokanavilla, joilla lähetetään yksinomaan mainontaa, teleostoslähetyksiä tai televisiotoiminnan
harjoittajan omaan myynninedistämistoimintaan liittyviä audiovisuaalisia ohjelmia, sellaisen sisällön,
joka väkivaltaisuutensa, seksuaalisen sisältönsä vuoksi tai ahdistusta aiheuttamalla taikka muulla
näihin rinnastettavalla tavalla on lasten kehitykselle haitallista, lähettämiseen sovelletaan soveltuvin
osin kuvaohjelmalakia.
Mitä 209 ja 210 §:ssä sekä 215 §:n 1 momentissa ja 222 §:n 1 momentissa säädetään, ei sovelleta
sellaisiin televisiokanaviin, joilla lähetetään yksinomaan mainontaa, teleostoslähetyksiä tai
televisiotoiminnan harjoittajan omaan myynninedistämistoimintaan liittyviä audiovisuaalisia
ohjelmia.

26 a luku (30.12.2020/1207)
Videonjakoalustapalveluihin sovellettavat säännökset
226 a § (30.12.2020/1207)
Soveltamisala
Tätä lukua, 214 §:n 1 momenttia, kuluttajansuojalain 2 luvun 2 §:ä, tupakkalain 9 lukua, alkoholilain
7 lukua ja lääkelain 91, 91 a–91 c, 92 a ja 93 a §:ää sovelletaan Suomeen sijoittautuneen
videonjakoalustan tarjoajan tarjoamaan videonjakoalustapalveluun.

226 b § (30.12.2020/1207)
Sijoittautuminen
Videonjakoalustan tarjoajan katsotaan sijoittautuneen Suomeen tietoyhteiskunnan palveluja,
erityisesti sähköistä kaupankäyntiä, sisämarkkinoilla koskevista tietyistä oikeudellisista näkökohdista
annetun Euroopan parlamentin ja neuvoston direktiivin 2000/31/EY ("Direktiivi sähköisestä
kaupankäynnistä") 2 artiklan ensimmäisen kohdan c alakohdan mukaisissa tilanteissa.
Valtioneuvoston asetuksella säädetään videonjakoalustan tarjoajan sijoittautumisesta Suomeen
audiovisuaalisia mediapalveluita koskevan direktiivin 28 a artiklan 2–4 mukaisissa tilanteissa.

226 c § (30.12.2020/1207)
Videonjakoalustan tarjoajaan sovellettavat velvollisuudet
Videonjakoalustapalvelulla on oltava käyttöehdot. Videonjakoalustan tarjoajan on sisällytettävä
käyttöehtoihin määräykset:
1) joissa kielletään sellaisten ohjelmien, käyttäjien tuottamien videoiden ja audiovisuaalisen
kaupallisen viestinnän lataaminen videonjakoalustapalveluun, jotka sisältävät rikoslain:
a) 34 a luvun 1 §:n 1 momentin 2 kohdassa rangaistavaksi säädettyä terroristisessa tarkoituksessa
tehtyä julkista kehottamista rikokseen;
b) 17 luvun 18 §:n 1 momentin 1 kohdassa rangaistavaksi säädettyä sukupulisiveellisyyttä
loukkaavan kuvan levittämistä;
c) 17 luvun 18 a §:ssä säädettyä törkeää sukupuolisiveellisyyttä loukkaavan lasta esittävän kuvan
levittämistä;
d) 17 luvun 17 §:ssä rangaistavaksi säädettyä väkivaltakuvauksen levittämistä;
e) 11 luvun 10 §:ssä tarkoitettua rangaistavaksi säädettyä kiihottamista kansanryhmää vastaan;
f) 11 luvun 10 a §:ssä tarkoitettua törkeää kiihottamista kansanryhmää vastaan; ja
2) joiden mukaan kuluttajansuojalain 2 luvun 2 §:n, tupakkalain 9 luvun, alkoholilain 7 luvun ja
lääkelain 91, 91 a–91 c, 92 a ja 93 a §:n vaatimuksia on noudatettava ohjelmiin ja käyttäjien
tuottamiin videoihin sisältyvässä audiovisuaalisessa kaupallisessa viestinnässä.
Videonjakoalustan tarjoajan on toteutettava tarvittavat toimenpiteet varmistaakseen, että:
1) videonjakoalustapalvelussa on käytössä mekanismeja, joilla käyttäjät voivat ilmiantaa tai ilmoittaa
1 momentin 1 kohdassa tarkoitetusta sisällöstä;
2) videonjakoalustapalvelussa on käytössä järjestelmiä, joiden avulla käyttäjille selvitetään, miten 1
kohdassa tarkoitetut ilmiannot tai ilmoitukset on otettu huomioon;
3) videonjakoalustapalvelussa on tarjolla toiminto, jonka avulla käyttäjät voivat ilmoittaa,
sisältävätkö videot audiovisuaalista kaupallista viestintää; ja
4) videonjakoalustapalvelun käyttäjille ilmoitetaan selvästi, kun ohjelmat tai käyttäjien tuottamat
videot sisältävät audiovisuaalista kaupallista viestintää, jos tällaisesta viestinnästä on ilmoitettu 3
kohdan mukaisesti tai videonjakoalustan tarjoaja on siitä tietoinen.
Videonjakoalustan tarjoajan on noudatettava 214 §:n 1 momentin, kuluttajansuojalain 2 luvun 2 §:n,
tupakkalain 9 luvun, alkoholilain 7 luvun ja lääkelain 91, 91 a–91 c, 92 a ja 93 a §:n vaatimuksia
markkinoimaansa, myymäänsä tai järjestämäänsä audiovisuaaliseen kaupalliseen viestintään.
Edellä 2 momentissa tarkoitettujen toimenpiteiden tulee olla oikeassa suhteessa kyseessä olevan
sisällön luonteeseen ja siitä mahdollisesti aiheutuvaan haittaan nähden ottaen huomioon
videonjakoalustapalvelun koko ja tarjotun sisällön luonne, siitä mahdollisesti aiheutuva haitta sekä
videonjakoalustan tarjoajien sekä sisällön luoneiden tai videonjakoalustalle ladanneiden käyttäjien
oikeudet. Tässä pykälässä tarkoitetut toimenpiteet eivät saa johtaa sisällön ennakkotarkastukseen
tai alustalle lataamiseen sovellettavaan suodatukseen.

27 luku
Televisio-ohjelmien siirtovelvoite ja kanavapaikkanumerointi
227 §
Televisio-ohjelmien siirtovelvoite
Verkkopalvelua kaapelitelevisioverkossa tarjoava teleyritys on velvollinen siirtämään verkossa ilman
korvausta:
1) Yleisradio Oy:stä annetun lain 7 §:n 1 momentissa tarkoitetut, verkon sijaintikunnassa
vastaanotettavissa olevat julkisen palvelun televisio- ja radio-ohjelmistot ja ohjelmistoihin sisältyvää
ohjelmaa varten toimitetun vapaasti vastaanotettavan aineiston sekä ohjelmistoihin liittyvät oheisja lisäpalvelut sellaisen televisio- ja radiotoiminnan osalta, jota harjoitetaan maanpäällisessä
joukkoviestintäverkossa;
2) verkon sijaintikunnassa vastaanotettavat 26 §:ssä tarkoitettuun yleisen edun televisiotoimintaan
kuuluvat valtakunnallisen ohjelmistoluvan nojalla lähetettävät televisio-ohjelmistot;
3) 2 kohdassa tarkoitettuihin ohjelmistoihin sisältyvää ohjelmaa varten toimitetun vapaasti
vastaanotettavan aineiston, ohjelmistoihin liittyvät mainokset sekä ohjelmistoihin liittyvät oheis- ja
lisäpalvelut.
Edellä 1 momentissa tarkoitettu siirtovelvoite koskee myös verkkopalvelua kaapelitelevisioverkossa
tarjoavaa teleyritystä, jos:
1) teleyritys käyttää ohjelmistojen välittämiseen muuta kuin perinteistä kaapelitelevisiotekniikkaa; ja
2) ohjelmistojen vastaanotto on mahdollista tavanomaisilla vastaanottolaitteilla.
Siirtovelvollisuutta ei kuitenkaan ole, jos kaapelitelevisioverkon välityskyky on teleyrityksen
käytössä sen omassa televisio- tai radiotoiminnassa tai jos se on tarpeen tähän tarkoitukseen
yrityksen kohtuullista tulevaa tarvetta varten. Teleyrityksen ei tarvitse siirtovelvollisuuden
täyttämiseksi tehdä kaapelitelevisioverkkoon olennaisia taloudellisia investointeja vaativia
parannuksia.
Edellä 1 momentissa tarkoitetut ohjelmistot niihin liittyvine palveluineen on tarjottava käyttäjälle
maksutta. Teleyritys voi kuitenkin vaatia käyttäjältä kohtuullisen maksun verkon ylläpidosta.
Edellä 1 momentissa tarkoitetut ohjelmistot ja palvelut on tarjottava käyttäjälle muuttamattomina ja
samanaikaisesti alkuperäisen lähetyksen kanssa.
Asunto-osakeyhtiön, kiinteistöosakeyhtiön tai muun niihin verrattavan yhteisantennijärjestelmän
ylläpitäjän, joka omistaa tai hallinnoi kiinteistön sisäistä tai usean kiinteistön välistä
yhteisantenniverkkoa, jota käytetään joukkoviestinnän välittämiseen kiinteistössä käyttäjien
päätelaitteisiin, on huolehdittava siitä, että 1 momentissa tarkoitetut ohjelmistot ja palvelut ovat
käyttäjien saatavilla muuttamattomina ja samanaikaisesti alkuperäisen lähetyksen kanssa.

228 § (30.12.2020/1207)
Kanavapaikkanumerointi
Maanpäällisessä joukkoviestintäverkossa toimivalla teleyrityksellä ja televisio- ja radiotoiminnan
harjoittajalla on velvollisuus huolehtia osaltaan siitä, että ohjelmistojen kanavapaikkanumerointi on
käyttäjien kannalta selkeä ja tarkoituksenmukainen. Kanavapaikkanumerointiin tehtävät muutokset
on ajoitettava ohjelmistotoimilupakauden vaihtumisen yhteyteen. Muuna ajankohtana toteutettaviin
muutoksiin on oltava erityisen painava syy.
Liikenne- ja viestintävirasto antaa tarvittaessa päätöksen kanavapaikkanumeroinnista.
Kanavapaikkanumeroinnissa tulee asettaa etusijalle Yleisradio Oy:n ja 26 §:ssä tarkoitetun
ohjelmistotoimiluvan haltijan ohjelmistot.

IX OSA
VIESTINTÄVERKOT, -PALVELUT JA -LAITTEET
28 luku
Sijoittaminen
229 § (30.12.2020/1207)
Teleyrityksen oikeus sijoittaa telekaapeli, tukiasema ja radiomasto
Teleyrityksellä on tässä luvussa säädetyin edellytyksin oikeus sijoittaa toisen omistamalle tai
hallitsemalle alueelle yleisiä tietoliikenneyhteyksiä palveleva:
1) telekaapeli sekä siihen liittyvä laite, vähäinen rakennelma ja pylväs;
2) matkaviestinverkon radiomasto tukiasemineen sekä niihin liittyvä laite, kaapeli ja vähäinen
rakennelma;
3) pienalueen langattomana liityntäpisteenä toimiva matkaviestinverkon tukiasema, jonka
vaatimustenmukaisuus on varmistettu tässä laissa säädetyllä tavalla ja joka täyttää teledirektiivin
57 artiklan 2 kohdassa tarkoitetun komission täytäntöönpanosäädöksen tekniset ja fyysiset
ominaisuudet, sekä siihen liittyvä laite ja kaapeli;
4) muu kuin 2 tai 3 kohdassa tarkoitettu matkaviestinverkon tukiasema sekä siihen liittyvä laite ja
kaapeli.
Edellä 1 momentin 3 kohdassa tarkoitetun tukiaseman sijoittamiseen tai käyttöönottoon ei tarvita
muualla laissa edellytettyä viranomaisen myöntämää hallinnollista lupaa, elleivät arkkitehtuuriltaan,
historialtaan tai luonnoltaan arvokkaiden rakennusten, rakennelmien tai alueiden suojeluun taikka
yleiseen turvallisuuteen liittyvät syyt sitä edellytä.
Edellä 1 momentin 3 ja 4 kohdassa tarkoitettu tukiasema sekä siihen liittyvä laite ja kaapeli saadaan
sijoittaa myös toisen omistamaan tai hallitsemaan rakennukseen tässä luvussa säädetyin
edellytyksin. Edellä 1 momentissa tarkoitettujen rakennelmien, verkon osien ja laitteiden
sijoittamiseen liittyvistä muista edellytyksistä säädetään erikseen.
Teleyrityksen on sovittava 1 momentissa tarkoitetusta sijoittamisesta kiinteistön, rakennuksen tai
muun rakennelman omistajan tai haltijan kanssa. Jollei sijoittamisesta ole päästy sopimukseen
kiinteistön tai rakennuksen omistajan kanssa, sijoittamista koskeva asia voidaan viedä kunnan
rakennusvalvontaviranomaisen päätettäväksi.
Jos kiinteistö, rakennus tai muu rakennelma, joka teknisesti soveltuu 1 momentin 3 kohdassa
tarkoitetun tukiaseman sijoittamiseen tai jota tarvitaan tämän yhdistämiseen runkoverkkoon, on
viranomaisen määräysvallassa, viranomaisen on asetettava etukäteen saataville ehdot
mahdollisuudesta sijoittaa tukiasema kiinteistölle, rakennukseen tai rakennelmaan. Ehtojen on
oltava oikeudenmukaisia, kohtuullisia, avoimia ja syrjimättömiä. Niissä voidaan huomioida 2
momentissa tarkoitettuja perusteita. Viranomaisen on asetettava ehdot saataville
verkkoinfrastruktuurin yhteisrakentamisesta ja käytöstä annetun lain (276/2016) 5 §:ssä
tarkoitetussa keskitetyssä tietopisteessä. Viranomaisen on hyväksyttävä kaikki ehdot täyttävät,
käyttöoikeutta koskevat kohtuulliset pyynnöt. Tässä momentissa tarkoitettu sijoittamista koskeva
asia voidaan viedä kunnan rakennusvalvontaviranomaisen päätettäväksi.
Edellä 5 momentissa viranomaisella tarkoitetaan valtion viranomaisia, kunnallisia viranomaisia ja
valtion liikelaitoksia.
Sopimus 1 momentissa tarkoitettujen telekaapelin, radiomaston, tukiaseman sekä niihin liittyvien
rakennelmien ja laitteiden sijoittamisesta sitoo myös kiinteistön, rakennelman tai rakennuksen uutta
omistajaa ja haltijaa.
Mitä tässä pykälässä säädetään kiinteistön omistajasta ja haltijasta, koskee myös yleisen alueen
omistajaa ja haltijaa.

230 §
Sijoittamissuunnitelma
Jos osapuolet eivät pääse sopimukseen 229 §:ssä tarkoitetusta sijoittamisesta toisen kiinteistölle tai
rakennukseen, teleyrityksen on laadittava sijoittamisesta suunnitelma (sijoittamissuunnitelma).
Sijoittamissuunnitelman tulee sisältää tarpeellisin osin seuraavat tiedot:
1) kartta, joka osoittaa sijoitettavien telekaapelien ja radiomaston sekä niihin liittyvien rakenteiden
sijainnin;
2) kiinteistöjaotuksen osoittava kartta, johon on merkitty alueella sijaitsevat kiinteistöt ja
teleyrityksen olemassa olevat tukiasemat;
3) asiakirja, josta käy ilmi telekaapelien, tukiaseman tai radiomaston sekä niihin liittyvien
rakenteiden ja laitteiden sijoittamisten yksityiskohdat, rakentamistapa ja rakentamisaika;
4) rakentamissuunnitelma, josta käy ilmi, miten telekaapelin reitti merkitään maastoon;
5) selvitys sijoittamisen viranomaislupatarpeesta;
6) sijoitettavien rakenteiden, verkon osien ja laitteiden ylläpitosuunnitelma;
7) arvio laitteiden energiankulutuksen tasosta;
8) ennallistamistoimet sen jälkeen, kun sijoittamistarve päättyy.

231 §
Sijoittamissuunnitelmasta tiedottaminen
Teleyrityksen on toimitettava sijoittamissuunnitelma tiedoksi kaikille kiinteistön ja rakennuksen
omistajille ja muille, joiden etua tai oikeutta suunnitelma koskee. Ilmoituksessa tulee mainita ne
kiinteistöt, joita suunnitelma koskee. Ilmoituksessa tulee lisäksi mainita, että kiinteistön omistajalla ja
sillä, jonka etua tai oikeutta suunnitelma koskee, on oikeus tehdä muistutus teleyritykselle
sijoittamissuunnitelmasta määräajan kuluessa.

232 §
Muistutus
Kiinteistön ja rakennuksen omistajalla sekä muulla, jonka etua tai oikeutta sijoittamissuunnitelma
koskee, on oikeus tehdä teleyritykselle muistutus 30 päivän kuluessa siitä päivästä, jona hän on
saanut tiedon 231 §:ssä tarkoitetusta sijoittamissuunnitelmasta.

233 §
Päätös sijoittamisesta toisen omistamalle tai hallitsemalle alueelle tai
rakennukseen
Jos sijoittamisesta ei päästä sopimukseen, kunnan rakennusvalvontaviranomainen voi teleyrityksen
hakemuksesta päätöksellään antaa teleyritykselle sijoittamisoikeuden vahvistamalla 230 §:ssä
tarkoitetun sijoittamissuunnitelman.
Sijoittamissuunnitelman vahvistamisen edellytyksenä on, että suunnitelma täyttää 234 §:ssä
säädetyt edellytykset. Tarvittaessa rakennusvalvontaviranomainen voi vaatia teleyritykseltä
lisätietoja edellytysten täyttymisestä sekä edellyttää muutoksia sijoittamissuunnitelmaan.
Kunnan rakennusvalvontaviranomainen voi perustellusta syystä ja edellyttäen, ettei täytäntöönpano
tee muutoksenhakua hyödyttömäksi, antaa oikeuden rakennustyön tai muun toimenpiteen
suorittamiseen osaksi tai kokonaan ennen kuin 1 momentissa säädettyä sijoittamista koskeva
päätös on saanut lainvoiman (aloittamisoikeus). Muilta osin aloittamisoikeuteen sovelletaan
maankäyttö- ja rakennuslain (132/1999) 144 §:ää.

234 §
Sijoittamisen edellytykset
Telekaapelia, radiomastoa ja tukiasemaa ei saa sijoittaa asemakaavan vastaisesti eikä siten, että
vaikeutetaan voimassa olevan maakunta- tai yleiskaavan toteutumista. Sijoittaminen ei saa
myöskään vaikeuttaa kaavojen laatimista.
Edellä 229 §:n 1 momentissa tarkoitetun yleisiä tietoliikenneyhteyksiä palvelevan telekaapelin,
tukiaseman ja radiomaston sijoittamisen edellytyksenä on, ettei sijoittamista voida muutoin järjestää
tyydyttävästi ja kohtuullisin kustannuksin. Sijoittamisesta päätettäessä on kiinnitettävä huomiota
siihen, ettei kiinteistölle ja rakennukselle aiheuteta tarpeetonta haittaa. Telekaapelin, radiomaston ja
tukiaseman sekä niihin liittyvien laitteiden sijoittamisesta ja kunnossapidosta ei saa aiheutua
sellaista haittaa tai vahinkoa kiinteistön käytölle ja rakennukselle, joka on kohtuullisin kustannuksin
vältettävissä.
Telekaapeli on mahdollisuuksien mukaan sijoitettava liikennejärjestelmästä ja maanteistä annetussa
laissa (503/2005) tarkoitetulle tiealueelle tai kiinteistönmuodostamislaissa (554/1995) tarkoitetulle
yleiselle alueelle. (30.12.2020/1207)

235 §
Sijoittamisoikeuden muuttaminen tai poistaminen
Edellä 233 §:n 1 momentissa tarkoitettuun sijoittamispäätökseen perustuvaa sijoittamisoikeutta
voidaan muuttaa tai se voidaan poistaa kunnan rakennusvalvontaviranomaisen päätöksellä, jos
asianosaiset sopivat siitä.
Ilman teleyrityksen suostumusta sijoittamisoikeutta voidaan muuttaa tai se voidaan poistaa kunnan

rakennusvalvontaviranomaisen päätöksellä, jos:
1) sijoittamisoikeus on muuttuneiden olosuhteiden vuoksi käynyt tarpeettomaksi tai menettänyt
huomattavan osan merkitystään;
2) sijoittamisoikeudesta johtuva haitta on tullut kiinteistölle tai rakennukselle kohtuuttomaksi eikä
sijoittamisoikeuden muuttamisesta tai poistamisesta aiheudu sijoittamisoikeuden haltijalle
huomattavaa haittaa; tai
3) sijoittamisoikeus vaikeuttaa huomattavasti asemakaavan toteuttamista.
Edellä 2 momentissa tarkoitettuun kunnan rakennusvalvontaviranomaisen päätökseen sovelletaan
233 §:ssä tarkoitettua aloittamisoikeutta.

236 §
Sijoittamisoikeuteen liittyvä oikeus tehdä rakennus- ja ylläpitotöitä toisen
alueella ja rakennuksessa
Jos se on telekaapelin tai radiomaston sijoittamisen toteuttamiseksi välttämätöntä, teleyritys, jolla
on 233 §:n 1 momentissa tarkoitettuun päätökseen perustuva oikeus saa ilman omistajan tai haltijan
lupaa täyttämällä muut viranomaisvaatimukset kaataa puita ja muita kasveja
sijoittamissuunnitelman mukaiselta alueelta, kiinnittää rakennuksiin ja rakennelmiin tarpeellisia
laitteita sekä tehdä muita rakennustöitä alueella. Teleyrityksen palveluksessa olevalla ja
teleyrityksen valitsemalla urakoitsijalla on tässä tarkoituksessa oikeus liikkua yksityisellä alueella ja
asettaa maastoon tarpeellisia merkkejä.
Teleyrityksen on muissa kuin kiireellisissä tapauksissa varattava alueen omistajalle ja haltijalle
tilaisuus suorittaa 1 momentissa mainitut toimenpiteet itse.
Rakennuksen omistajan tai haltijan on sallittava teleyrityksen, jolla on 233 §:n 1 momentissa
tarkoitettuun päätökseen perustuva oikeus, sijoittaa tukiasema ja siihen liittyvät laitteet
rakennukseen tarkoituksenmukaisesti sekä liittää laitteet tarkoituksenmukaisesti viestintä- ja
sähköverkkoon. Tarvittaessa rakennuksen omistajan tai haltijan on sallittava teleyrityksen rakentaa
tarvittavat tilat. Rakennuksen omistajan tai haltijan on annettava teleyrityksen palveluksessa olevalle
ja teleyrityksen valitsemalle teleurakoitsijalle pääsy rakennukseen ja tarvittaviin tiloihin tukiaseman
ja siihen liittyvien laitteiden asentamista ja ylläpitoa varten.
Teleyrityksen on kunnostettava alue ja tilat ympäristöineen tässä pykälässä tarkoitetun työn
suorittamisen jälkeen.

237 §
Korvaukset sijoittamisesta
Kiinteistön omistajalla ja haltijalla, kunnalla yleisen alueen omistajana ja haltijana sekä valtiolla
yleisen tiealueen omistajana ja haltijana on oikeus saada täysi korvaus haitasta ja vahingosta, joka
on aiheutunut 229 §:n 1 momentin 1 kohdassa tarkoitetusta sijoittamisesta.
Kiinteistön omistajalla ja haltijalla, rakennuksen omistajalla ja haltijalla, rakennelman omistajalla ja
haltijalla sekä kunnalla yleisen alueen omistajana ja haltijana on oikeus saada täysi korvaus 229 §:n
1 momentin 2–4 kohdassa tarkoitetusta sijoittamisesta. Korvauksesta säädetään kiinteän
omaisuuden ja erityisten oikeuksien lunastuksesta annetussa laissa (603/1977), jäljempänä
lunastuslaki. (30.12.2020/1207)
Jollei korvauksesta sovita, asia ratkaistaan lunastuslain mukaisessa järjestyksessä.

238 §
Kiinteistötietojärjestelmään merkitseminen
Edellä 233 §:n 1 momentissa ja 235 §:n 1 ja 2 momentissa tarkoitetusta kunnan
rakennusvalvontaviranomaisen päätöksestä on tehtävä merkintä kiinteistötietojärjestelmään.

239 §
Hakemusmaksu
Edellä 233 §:ssä tarkoitettua lupaa hakeva teleyritys on velvollinen suorittamaan
viranomaistehtävistä kunnalle maksun, jonka perusteet määrätään kunnan hyväksymässä taksassa.
Erääntyneelle maksulle on suoritettava korkolaissa (633/1982) säädetty viivästyskorko.
Tämän pykälän 1 momentin nojalla määrätty maksu on suoraan ulosottokelpoinen. Maksun
perimisestä säädetään verojen ja maksujen täytäntöönpanosta annetussa laissa (706/2007).

240 §
Sijoittamisen valvonta
Kunnan rakennusvalvontaviranomaisen on alueellaan valvottava sitä, että sijoittamisessa
noudatetaan sen 233 §:n nojalla antamaa päätöstä.
Kunnan on tarvittaessa koordinoitava telekaapelien sijoittamista siten, että telekaapelien
sijoittamisesta ja kunnossapidosta ei aiheudu sellaista haittaa tai vahinkoa, joka on kohtuullisin
kustannuksin vältettävissä.

241 §
Telekaapeleita vaarantava työ
Ennen maanrakennustyöhön, metsätyöhön, vesirakennustyöhön taikka muuhun telekaapeleita
mahdollisesti vaarantavaan työhön ryhtymistä työn suorittajan on vaurioiden välttämiseksi
selvitettävä, sijaitseeko työalueella telekaapeleita.
Teleyrityksen on annettava maksutta tietoja kaapeleiden sijainnista.
Teleyrityksen on annettava työn suorittajalle vaaran välttämiseksi tarpeelliset tiedot ja ohjeet.

242 § (23.11.2018/1003)
Telekaapeleiden sijaintia koskevien tietojen saatavuus ja tietoturva
Teleyrityksen on saatettava telekaapeleiden sijaintia koskevat tiedot (kaapelitiedot) digitaaliseen
muotoon. Teleyrityksen on huolehdittava siitä, että kaapelitiedot on teknisesti mahdollista tarjota
keskitetysti yhdestä paikasta.
Kaapelitietoja on käsiteltävä siten, että tiedot on asianmukaisesti suojattu tietoturvaloukkauksilta ja
niiden uhkilta.
Liikenne- ja viestintävirasto voi antaa tarkempia teknisiä määräyksiä kaapelitietojen digitaalisesta
muodosta sekä niiden käsittelyn tietoturvasta.

29 luku
Viestintäverkkojen ja viestintäpalvelujen laatuvaatimukset
243 §
Viestintäverkon ja viestintäpalvelun laatuvaatimukset
Yleiset viestintäverkot ja -palvelut sekä niihin liitettävät viestintäverkot ja -palvelut on suunniteltava,
rakennettava ja ylläpidettävä siten, että:
1) sähköinen viestintä on tekniseltä laadultaan hyvää ja tietoturvallista;
2) ne kestävät normaalit odotettavissa olevat ilmastolliset, mekaaniset, sähkömagneettiset ja muut
ulkoiset häiriöt sekä tietoturvauhat;
3) niiden suorituskykyä, käytettävyyttä, laatua ja toimintavarmuutta voidaan seurata;
4) niihin kohdistuvat merkittävät tietoturvaloukkaukset ja -uhat sekä niiden toimivuutta
merkittävästi häiritsevät viat ja häiriöt voidaan havaita;
5) pääsy hätäpalveluihin on turvattu myös verkon häiriötilanteissa mahdollisimman luotettavasti;
6) kenenkään terveydelle tai omaisuudelle ei aiheudu vaaraa;
7) kenenkään tietosuoja, tietoturva tai muut oikeudet eivät vaarannu;
8) niiden veloitus on luotettava ja tarkka;
9) ne eivät aiheuta kohtuuttomia sähkömagneettisia tai muita häiriöitä taikka tietoturvauhkia;
10) ne toimivat yhdessä ja viestintäverkot voidaan tarvittaessa liittää toiseen viestintäverkkoon;
11) niihin tehtävistä muutoksista ei aiheudu ennakoimatonta häiriötä muille viestintäverkoille ja
viestintäpalveluille;
12) niihin voidaan tarvittaessa liittää tämän lain vaatimukset täyttäviä päätelaitteita ja ne ovat
tarvittaessa yhteentoimivia tämän lain vaatimukset täyttävän televisiovastaanottimen kanssa;
13) niistä vastaava toimija kykenee muutoinkin täyttämään sille kuuluvat tai tämän lain nojalla
asetetut velvollisuudet;
14) ne toimivat mahdollisimman luotettavasti myös valmiuslaissa (1552/2011) tarkoitetuissa
poikkeusoloissa ja normaaliolojen häiriötilanteissa;
15) viranomaisten antamia vaaratiedotteita voidaan välittää yleisölle siten kuin siitä erikseen
säädetään;
16) telekuuntelu ja televalvonta sekä muut viranomaisten tiedonsaantioikeuksia koskevat pyynnöt
voidaan toteuttaa siten kuin niistä erikseen säädetään.
Edellä 1 momentin 1–4, 10, 11 ja 14 kohdassa tarkoitetut laatuvaatimukset on suhteutettava
viestintäverkkojen ja -palvelujen käyttäjämäärään, maantieteelliseen alueeseen, jota ne palvelevat,
sekä niiden merkitykseen käyttäjille.
Toimenpiteet, joilla huolehditaan 1 momentin 1, 2, 4, 7 ja 9 kohdassa tarkoitetusta tietoturvasta,
tarkoittavat toimia toiminnan turvallisuuden, tietoliikenneturvallisuuden, laitteisto- ja
ohjelmistoturvallisuuden sekä tietoaineistoturvallisuuden varmistamiseksi. Toimenpiteet on
suhteutettava uhan vakavuuteen, toimenpiteistä aiheutuviin kustannuksiin sekä käytettävissä
oleviin teknisiin mahdollisuuksiin torjua uhka.
Edellä 1 momentissa tarkoitetut laatuvaatimukset koskevat myös viestintäverkkoihin ja
viestintäpalveluihin liittyviä merkittäviä liitännäistoimintoja ja liitännäispalveluja.
Teleyrityksen on julkaistava ajan tasalla olevat tekniset eritelmät niistä yleisen viestintäverkon
rajapinnoista, joihin telepäätelaitteet voidaan liittää. Eritelmistä on käytävä ilmi riittävällä tarkkuudella
tiedot, joiden perusteella voidaan valmistaa telepäätelaitteita ja joiden avulla voidaan käyttää
rajapinnan kautta käytettäviä palveluita. (17.6.2016/456)

244 § (30.12.2020/1207)
Viestintäverkkoa ja viestintäpalvelua koskevat määräykset
Liikenne- ja viestintävirasto voi antaa 243 §:ssä tarkoitettuja viestintäverkkojen ja
viestintäpalvelujen laatua, tietoturvallisuutta ja yhteensopivuutta koskevia määräyksiä. Määräykset
voivat koskea:
1) tärkeysluokittelua, tehon syöttöä, varmistamista ja varatiejärjestelyjä;
2) viestintäverkon ja siihen kuuluvan laitetilan sähköistä ja fyysistä suojaamista;
3) suorituskykyä, tietoturvallisuutta ja häiriöttömyyttä sekä niiden ylläpitoa, seurantaa ja
verkonhallintaa;
4) menettelyä vika- ja häiriötilanteissa sekä tietoturvallisuuden ja toimintavarmuuden
ylläpitämiseksi;
5) viestintäverkon rakennetta ja sen liityntäpisteen teknisiä ominaisuuksia;
6) hätäliikenteen teknistä toteutusta ja varmistamista;
7) veloituksen teknistä toteutusta;
8) yhteenliittämistä, yhteentoimivuutta, merkinantoa ja synkronointia;
9) antennijärjestelmän ja yhteisantennijärjestelmän teknisiä ominaisuuksia;
10) laajakuvatelevisiopalveluja ja laajakuvatelevisio-ohjelmia vastaanottavan televisioverkon teknisiä
ominaisuuksia;
11) sähköisen ohjelmaoppaan aloitussivun sisältöä ja rakennetta;
12) teknistä dokumentointia ja tilastointia sekä näihin liittyvien asiakirjojen muotoa ja tietojen
säilyttämistä;
13) noudatettavia standardeja;
14) liitännäistoimintoja ja liitännäispalveluja siltä osin kuin niillä on vaikutusta 243 §:ssä säädettyihin
viestintäverkkoa tai viestintäpalvelua koskeviin vaatimuksiin;
15) viestintäverkon peittoalueen teknistä määrittämistä;
16) muita 1–15 kohdassa tarkoitettuihin verrattavia viestintäverkolle tai viestintäpalvelulle
asetettavia teknisiä vaatimuksia.

244 a § (30.12.2020/1207)
Viestintäverkon kriittisissä osissa käytettävät laitteet
Viestintäverkkolaitetta ei saa käyttää yleisen viestintäverkon kriittisissä osissa, jos on painavia
perusteita epäillä, että laitteen käyttäminen vaarantaisi kansallista turvallisuutta tai maanpuolustusta
siten, että käytöllä mahdollistettaisiin ulkomainen tiedustelutoiminta tai toiminta, jolla häirittäisiin,
lamautettaisiin tai muuten vahingollisella tavalla vaikutettaisiin Suomen tärkeisiin etuihin,
yhteiskunnan perustoimintoihin tai kansanvaltaiseen yhteiskuntajärjestykseen. Viestintäverkon
kriittisenä osana pidetään verkon keskeisiä toimintoja ja toimenpiteitä, joilla kontrolloidaan tai
ohjataan olennaisella tavalla verkkoon pääsyä ja verkossa kulkevaa liikennettä.
Mitä 1 momentissa säädetään, sovelletaan myös ydinvoimaloiden, satamien, lentokenttien ja
vastaavien yhteiskunnan elintärkeiden toimintojen kannalta keskeisten toimijoiden yleiseen
viestintäverkkoon liitettyyn erillisverkkoon.
Liikenne- ja viestintävirasto voi 1 momentissa tarkoitetussa tilanteessa omasta aloitteestaan tai
ulkopuolisen tahon aloitteesta velvoittaa viestintäverkon omistajan tai muun haltijan poistamaan
viestintäverkkolaitteen verkkonsa kriittisistä osista. Ennen päätöksen tekemistä Liikenne- ja
viestintäviraston on kuultava viestintäverkon omistajaa tai muuta haltijaa ja varattava sille
mahdollisuus korjata havaitut turvallisuuspuutteet, paitsi jos kuulemista ja korjaustoimenpiteitä ei
voida toteuttaa niin nopeasti kuin asian kiireellisyys välttämättä vaatii.
Liikenne- ja viestintäviraston tulee antaa viestintäverkon omistajalle tai muulle haltijalle neuvontaa
tämän pykälän tulkinnasta hallintolain (434/2003) 8 §:n mukaisesti.
Liikenne- ja viestintävirastolla on salassapitosäännösten ja muiden tietojen luovuttamista koskevien
rajoitusten estämättä oikeus luovuttaa asiakirja ja ilmaista salassa pidettävä tieto muille
viranomaisille, jos se on välttämätöntä tämän pykälän mukaisen tehtävän hoitamiseksi.
Liikenne- ja viestintävirasto antaa tarkempia määräyksiä viestintäverkkojen, erityisesti niiden
kriittisten osien, teknisestä määrittelystä 244 b §:ssä tarkoitetun verkkoturvallisuuden
neuvottelukunnan suositukset huomioiden.

244 b § (30.12.2020/1207)
Verkkoturvallisuuden neuvottelukunta
Valtioneuvoston asettama verkkoturvallisuuden neuvottelukunta arvioi kokonaisvaltaisesti
kansallisen turvallisuuden toteutumista viestintäverkoissa. Neuvottelukunnassa ovat edustettuina
liikenne- ja viestintäministeriön, sisäasiainhallinnon, puolustushallinnon, ulkoasiainhallinnon, työ- ja
elinkeinoministeriön ja muiden viestintäverkkojen turvallisuuden kannalta keskeisten hallinnonalojen
edustajat sekä keskeisten teleyritysten edustajat ja edunvalvojat.
Verkkoturvallisuuden neuvottelukunnan tehtävänä on toimivaltaisten viranomaisten päätöksenteon
tueksi seurata viestintäverkkojen ja teknologian kehittymistä ja verkkoturvallisuutta koskevan
lainsäädännön soveltamiskäytäntöä sekä käsitellä ja esittää suosituksia:
1) viestintäverkkojen ja -teknologian kehittymisestä ja viestintäverkkojen kriittisten osien
määrittelystä;
2) kansallisen turvallisuuden edistämisestä ja suojaamisesta viestintäverkoissa, erityisesti verkon
kriittisissä osissa;
3) toimenpiteistä niiden riskien torjumiseksi, jotka vaikuttavat viestintäverkkojen turvallisuuteen ja
kansallisen turvallisuuden toteutumiseen;
4) lainsäädännön muuttamiseksi verkkoturvallisuuden parantamiseksi.
Liikenne- ja viestintävirasto voi salassapitosäännösten estämättä luovuttaa neuvottelukunnan
tehtävien hoitamisessa tarvittavia, omiin lakisääteisiin tehtäviinsä liittyviä, tietoja
neuvottelukunnalle, jos tiedot ovat välttämättömiä neuvottelukunnan tehtävien hoitamiseksi eivätkä
sisällä luottamuksellisia viestejä, välitystietoja tai sijaintitietoja.
Neuvottelukunnan jäseneen sovelletaan tämän pykälän mukaisissa tehtävissä mitä viranomaisten
toiminnan julkisuudesta annetun lain 23 §:ssä on säädetty viranomaisen palveluksessa olevan
vaitiolovelvollisuudesta ja hyväksikäyttökiellosta sekä rikosoikeudellista virkavastuuta koskevia
säännöksiä. Vahingonkorvausvastuusta säädetään vahingonkorvauslaissa (412/1974).

245 § (23.11.2018/1003)
Viranomaisten avustamista koskevat vaatimukset
Sen viranomaisen, joka suorittaa telekuuntelua tai televalvontaa, on toimitettava Liikenne- ja
viestintävirastolle esitys niistä toiminnallisista laatuvaatimuksista, jotka viestintäverkon ja
viestintäpalvelun tulee täyttää.
Liikenne- ja viestintävirasto päättää yksittäistapauksessa telekuuntelussa tai televalvonnassa
käytettävälle apuvälineelle tai ominaisuudelle asetettavista teknisistä vaatimuksista kuultuaan
teleyritystä ja 1 momentissa mainittua viranomaista.
Teleyrityksen on viivytyksettä annettava 1 momentissa tarkoitetulle viranomaiselle tarpeelliset
tiedot telekuuntelun ja televalvonnan sekä muiden viranomaisten tiedonsaantioikeuksien kannalta
merkittävistä viestintäverkkojen ja palvelujen muutoksista jo niiden suunnitteluvaiheessa.
Teleyrityksen on lisäksi annettava sellaiset tiedot muutosten mahdollisista vaikutuksista
viranomaisten omiin tietojärjestelmiin, jotka sillä on tiedossa.
Liikenne- ja viestintävirasto voi antaa tarkempia määräyksiä 3 momentissa tarkoitetussa tiedon
antamisessa noudatettavasta menettelystä.

246 §
Tilaajan ja käyttäjän päätelaitteet ja järjestelmät
Teleyritys ei saa estää käyttäjää liittämästä yleiseen viestintäverkkoon tämän lain vaatimusten
mukaista radio- ja telepäätelaitetta tai suojauksen purkulaitetta taikka televisiovastaanotinta.
Tilaaja tai käyttäjä ei saa liittää yleiseen viestintäverkkoon muita kuin toimintakuntoisia ja tämän lain
vaatimusten mukaisia radio- ja telepäätelaitteita.
Tilaajan on ylläpidettävä yleiseen viestintäverkkoon liitettävää laitetta tai järjestelmää teleyrityksen
antamien ohjeiden mukaisesti siten, ettei se vaaranna yleisen viestintäverkon ja -palvelun
tietoturvallisuutta.

247 § (23.11.2018/1003)
Viestinnän välittäjän ja lisäarvopalvelun tarjoajan velvollisuus huolehtia
tietoturvasta
Viestinnän välittäjän on viestejä välittäessään huolehdittava palvelujensa, viestien, välitystietojen ja
sijaintitietojen tietoturvasta. Viestinnän välittäjänä toimivan yhteisötilaajan on huolehdittava
kuitenkin ainoastaan käyttäjiensä viestien, välitystietojen ja sijaintitietojen käsittelyn tietoturvasta.
Lisäarvopalvelun tarjoajan on huolehdittava palvelujensa tietoturvasta.
Toimenpiteet, joilla huolehditaan tietoturvasta, on suhteutettava uhan vakavuuteen, toimenpiteistä
aiheutuviin kustannuksiin sekä käytettävissä oleviin teknisiin mahdollisuuksiin torjua uhka.
Liikenne- ja viestintävirasto voi antaa tarkempia määräyksiä 1 ja 2 momentissa tarkoitetusta
tietoturvasta.

247 a § (4.5.2018/281)
Verkossa toimivan markkinapaikan, hakukonepalvelun ja pilvipalvelun
tarjoajan velvollisuus huolehtia viestintäverkkoihin ja tietojärjestelmiin
kohdistuvien riskien hallinnasta
Verkossa toimivan markkinapaikan, hakukonepalvelun ja pilvipalvelun tarjoajan on huolehdittava
käyttämiinsä viestintäverkkoihin ja tietojärjestelmiin kohdistuvien riskien hallinnasta.
Riskienhallinnassa on huomioitava:
1) järjestelmien ja tilojen turvallisuus;
2) tietoturvauhkien ja häiriöiden käsittely;
3) liiketoiminnan jatkuvuuden hallinta;
4) seuranta, tarkastukset ja testaukset;
5) kansainvälisten standardien noudattaminen.
Edellä 1 momentissa tarkoitettu riskienhallintavelvoite ei koske toimenpiteistä yhteisen
korkeatasoisen verkko- ja tietojärjestelmien turvallisuuden varmistamiseksi koko unionissa annetun
Euroopan parlamentin ja neuvoston direktiivin (EU) 2016/1148, jäljempänä verkko- ja
tietoturvadirektiivi, 16 artiklan 11 kohdassa tarkoitettuja mikroyrityksiä tai pieniä yrityksiä.

248 §
Vähimmän haitan periaate
Teleyrityksen on toteutettava viestintäverkon ja -palvelun rakennus-, kunnossapito-, muutos- ja
tietoturvatoimenpiteet muille teleyrityksille mahdollisimman vähän haittaa aiheuttavalla tavalla.
Teleyritys saa tilapäisesti ilman toisen teleyrityksen suostumusta keskeyttää verkko- tai
viestintäpalvelun tarjonnan tai rajoittaa sen käyttöä, jos se on välttämätöntä 1 momentissa
tarkoitetun toimenpiteen onnistumiseksi. Keskeytyksestä ja muutoksesta on tiedotettava
tehokkaasti muille teleyrityksille, joiden viestintäverkkoihin ja -palveluihin ne voivat vaikuttaa.

249 § (23.11.2018/1003)
Kiinteistön tai rakennuksen fyysisen infrastruktuurin ja sisäisen verkon
suunnittelu ja rakentaminen
Yleiseen viestintäverkkoon liitettävän kiinteistön tai rakennuksen sisäisen viestintäverkon on
täytettävä tämän lain vaatimukset. Kiinteistön tai rakennuksen sisäinen viestintäverkko on
suunniteltava mahdollisuuksien mukaan siten, että 111 §:ssä tarkoitettu tilaaja voi valita
teleyrityksen.
Rakennushankkeeseen ryhtyvän on huolehdittava, että uusi kiinteistö tai rakennus varustetaan
nopeita laajakaistayhteyksiä tukevalla fyysisellä infrastruktuurilla verkon liittämiskohtaan saakka.
Kiinteistöön tai rakennukseen on samassa yhteydessä rakennettava nopeita laajakaistayhteyksiä
tukeva sisäinen viestintäverkko, joka täyttää 1 momentin vaatimukset.
Mitä 2 momentissa säädetään, sovelletaan myös kiinteistön tai rakennuksen merkittävään,
rakenteellisia muutoksia koskevaan peruskorjaushankkeeseen, jos kiinteistössä tai rakennuksessa ei
ole nopeita laajakaistayhteyksiä tukevaa sisäistä viestintäverkkoa ja fyysisen infrastruktuurin ja
sisäisen viestintäverkon rakentaminen peruskorjaushankkeen yhteydessä on rakennusteknisesti
perusteltua.
Edellä 2 ja 3 momenttia ei sovelleta hankkeeseen, jonka kohteena on:
1) pientalo;
2) vapaa-ajan asunto;
3) julkisyhteisön omistama ja sen pääosin käyttämä rakennus;
4) rakennus, johon nopeita laajakaistayhteyksiä tukevan fyysisen infrastruktuurin ja sisäisen
viestintäverkon rakentaminen olisi selvästi kohtuutonta rakennuksen käyttötarkoitus ja aiheutuvat
kustannukset huomioon ottaen.
Liikenne- ja viestintävirasto voi antaa määräyksiä:
1) viestintäverkkojen suunnittelussa huomioon otettavista verkkojen teknisistä ominaisuuksista ja
suunnitteluun liittyvien asiakirjojen muodosta ja sisällöstä;
2) viestintäverkkojen teknisestä liittämiskohdasta;
3) nopeita laajakaistayhteyksiä tukevan kiinteistön ja rakennuksen fyysisen infrastruktuurin
teknisistä vaatimuksista ja näiden vaatimusten sekä kiinteistön ja rakennuksen olemassa olevan
sisäisen viestintäverkon suorituskyvyn todentamisesta;
4) muista 1–3 kohdassa mainittuihin verrattavista kiinteistön tai rakennuksen sisäisen
viestintäverkon hallintaan vaikuttavista teknisistä järjestelyistä.

249 a § (22.4.2016/277)
Teleyrityksen kiinteistön ja rakennuksen sisäistä verkkoa koskevat
velvollisuudet
Teleyritys ei saa edellyttää, että yleiseen viestintäverkkoon liitettäväksi tarkoitetun kiinteistön tai
rakennuksen sisäisen viestintäverkon rakentamista, asentamista tai ylläpitoa (teleurakointi) saa
suorittaa ainoastaan teleyrityksen valitsema teleurakoitsija.
Teleyritys ei saa edellyttää kiinteistön tai rakennuksen sisäisen viestintäverkon liittämistä
teleyrityksen viestintäverkkoon siten, että se rajoittaa kiinteistön sisäisten viestintäverkkojen
hallintaa ja mahdollisuutta valita teleyritys.

29 a luku (18.1.2019/52)
Viranomaisverkon ja viranomaisviestintään liittyvien verkko- ja
viestintäpalvelujen tarjoaminen
250 § (18.1.2019/52)
Viranomaisliittymät
Viranomaisverkon ja viranomaisviestintään liittyvän viestintäpalvelun käyttöön oikeuttavia liittymiä
(viranomaisliittymä) voidaan tarjota viranomaiselle ja muulle valtion johtamiseen ja turvallisuuteen,
maanpuolustukseen, yleiseen järjestykseen ja turvallisuuteen, rajaturvallisuuteen,
pelastustoimintaan, meripelastustoimintaan, hätäkeskustoimintaan, maahanmuuttoon, sosiaalija terveydenhuollon päivystystoimintaan, raideliikenneturvallisuuteen tai väestönsuojeluun liittyvien
tehtävien hoitamisen kannalta välttämättömälle käyttäjäryhmälle. Käyttäjäryhmistä ja tarvittaessa
liittymämäärästä päättää liikenne- ja viestintäministeriö kuultuaan valtiovarainministeriötä.
Viranomaisviestintään liittyvän viestintäpalvelun tarjoaja myöntää yksittäiset viranomaisliittymät 1
momentissa tarkoitettujen käyttäjäryhmien puitteissa viranomaisille ja niiden esityksestä muille
käyttäjille.
Viranomaisverkon toimiluvanhaltijan ja viranomaisviestintään liittyvän viestintäpalvelun tarjoajan on
toimitettava vuosittain Liikenne- ja viestintävirastolle selvitys viranomaisliittymistä. Selvitys on myös
toimitettava Liikenne- ja viestintäviraston sitä erikseen pyytäessä.
Viranomaistehtävien hoidossa harjoitettuun viestintään viranomaisverkossa tai
viranomaisviestintään liittyvässä viestintäpalvelussa ei sovelleta 316 §:ää.

250 a § (18.1.2019/52)
Viranomaisviestintään liittyvän verkkopalvelun tarjoaja
Viranomaisviestintään liittyvää verkkopalvelua tarjoaa teleyritys, jonka viranomaisviestintään
liittyvän viestintäpalvelun tarjoaja on valinnut hankintamenettelyn perusteella siten kuin julkisen
hallinnon turvallisuusverkkotoiminnasta annetun lain 13 §:ssä säädetään.

250 b § (18.1.2019/52)
Viranomaisviestintään liittyvän verkkopalvelun tarjoaminen
Viranomaisviestintään liittyvän verkkopalvelun tarjoajan on varmistettava viestintäverkon
ruuhkatilanteessa palvelun saatavuus antamalla viranomaisliittymille etuoikeutettu pääsy palveluun
muihin liittymiin nähden (palvelun saatavuuden etuoikeus) ja osoittamalla tai siirtämällä
viestintäverkon ruuhkatilanteessa verkon resursseja viranomaisliittymille (palvelun saatavuuden
mahdollistava altapurku).
Viranomaisviestintään liittyvän verkkopalvelun tarjoajan on taattava ruuhkatilanteissa
viranomaisliittymien viestinnälle riittävä laatutaso muuhun viestintään nähden antamalla tarvittaessa
sille etusija matkaviestinverkossaan siten, että muu viestintä ei estä viranomaisliittymien viestinnän
kannalta välttämättömän laatutason tarjoamista viestintäverkossa (viestinnän laadun etuoikeus).

250 c § (18.1.2019/52)
Viranomaisviestintään liittyvän verkkopalvelun tarjoamisen edellytykset
Viranomaisviestintään liittyvän verkkopalvelun tarjoaja voi rajoittaa muiden käyttäjien pääsyä
verkkoon tai verkon käyttöä ainoastaan siinä laajuudessa kuin se on välttämätöntä
viranomaisliittymien palvelun saatavuuden varmistamiseksi 250 b §:ssä tarkoitetuissa
ruuhkatilanteissa.
Viranomaisviestintään liittyvän verkkopalvelun tarjoajan on varmistettava, että muiden käyttäjien
viestintäpalveluiden laatu tai saatavuus ei yleisesti heikkene. Viranomaisviestintään liittyvän
verkkopalvelun tarjoajan on tätä varten seurattava viranomaisviestintään liittyvän verkkopalvelun
tarjoamisen vaikutusta muiden käyttäjien palveluiden saatavuuteen, verkon suorituskykyyn ja
kapasiteetin käyttöasteeseen.
Viranomaisviestintään liittyvän viestintäpalvelun tarjoajan on toimitettava Liikenne- ja
viestintäviraston pyynnöstä kuvaus 250 b §:ssä tarkoitettujen palvelun saatavuuden etuoikeuden ja
saatavuuden mahdollistavan altapurun sekä viestinnän laadun etuoikeuden toteuttamisesta ja
arvio niiden muihin käyttäjiin kohdistuneista vaikutuksista.

250 d § (18.1.2019/52)
Kansallinen verkkovierailu viranomaisviestintää varten
Muun kuin 250 a §:ssä tarkoitetun teleyrityksen on pyynnöstä tarjottava kohtuullisin ehdoin
matkaviestinverkon käyttöoikeutta Suomen alueella (kansallinen verkkovierailu)
viranomaisviestintään liittyvän viestintäpalvelun tarjoajalle viranomaisviestinnän mahdollistamiseksi.
Tällaisen teleyrityksen on lisäksi tarjottava sellaisia verkkovierailuun liittyviä toimintoja ja palveluita,
joita kansallisen verkkovierailun toteuttaminen ja palveluiden toimivuus edellyttää. Velvollisuus
tarjota kansallista verkkovierailua on tilanteissa, joissa viranomaisviestintään liittyvän verkkopalvelun
tarjoajan matkaviestinverkko ei ole käytettävissä.
Edellä 1 momentin nojalla kansallista verkkovierailua tarjoavan teleyrityksen on lisäksi
viranomaisviestintään liittyvän viestintäpalvelun tarjoajan pyynnöstä tarjottava kohtuullisin ehdoin
250 b §:ssä tarkoitettuja palvelun saatavuuden etuoikeutta ja saatavuuden mahdollistavaa
altapurkua sekä viestinnän laadun etuoikeutta. Kansallista verkkovierailua tarjoavaan teleyritykseen
sovelletaan tällöin, mitä 250 c §:ssä säädetään. Kansallisen verkkovierailun tarjoamiseen
viranomaisviestintää varten ei sovelleta, mitä julkisen hallinnon turvallisuusverkkotoiminnasta
annetun lain 13 ja 20 §:ssä säädetään palvelutuotannon alihankkijoista.
Jos viranomaisviestintään liittyvän viestintäpalvelun tarjoajan ja 1 momentissa tarkoitetun
teleyrityksen välillä ei päästä sopimukseen 1 ja 2 momentissa tarkoitetuista ehdoista, Liikenne- ja
viestintävirasto päättää ehdoista osapuolen vaatimuksesta. Liikenne- ja viestintävirasto voi
määrittää kansallisesta verkkovierailusta perittävän kohtuullisen hinnan hintavertailun avulla, joka
voi perustua verkkovierailupalvelujen tukkutason suorasta käyttöoikeudesta perittyihin hintoihin,
joita teleyritykset Suomessa perivät matkaviestinverkon operaattoreilta vähittäistason
verkkovierailupalvelujen tarjoamiseksi Suomessa verkkovierailuasiakkaille, joiden kotiverkko on
jossakin muussa Euroopan unionin tai Euroopan talousalueen jäsenvaltiossa.

250 e § (18.1.2019/52)
Viranomaisverkon yhteenliittäminen yleiseen viestintäverkkoon
Teleyrityksen on pyynnöstä liitettävä viranomaisverkko yleiseen viestintäverkkoon korvauksetta.
Viranomaisverkon tarjoajalla ei ole oikeutta saada korvausta viestinnästä yleisestä viestintäverkosta
viranomaisverkkoon. Yleisessä viestintäverkossa toimivalla teleyrityksellä on oikeus saada
teleyrityksen hinnaston mukainen korvaus viestinnästä viranomaisverkosta yleiseen
viestintäverkkoon.

30 luku (17.6.2016/456)
Radiolaitteiden vaatimustenmukaisuus ja markkinavalvonta
251 § (17.6.2016/456)
Radiolaitteen olennaiset vaatimukset ja vaatimustenmukaisuusolettama
Radiolaite on rakennettava siten, että se täyttää seuraavat olennaiset vaatimukset:
1) ihmisten ja kotieläinten terveyden ja turvallisuuden sekä omaisuuden suojeluun liittyvät
vaatimukset;
2) olennaiset sähköturvallisuusvaatimukset jännitealuerajoista riippumatta;
3) riittävää sähkömagneettista yhteensopivuutta koskevat suojavaatimukset;
4) radiotaajuuksien tehokasta käyttöä koskeva vaatimus;
5) radiotaajuuksien tehokkaan käytön tukemista haitallisten häiriöiden välttämiseksi koskeva
vaatimus.
Radiolaitteiden asettamista saataville markkinoilla koskevan jäsenvaltioiden lainsäädännön
yhdenmukaistamisesta ja direktiivin 1999/5/EY kumoamisesta annetun Euroopan parlamentin ja
neuvoston direktiivin 2014/53/EU, jäljempänä radiolaitedirektiivi, 44 artiklassa tarkoitetussa
täytäntöönpanosäädöksessä määriteltyihin radiolaiteluokkiin kuuluvien radiolaitteiden erityisistä
vaatimuksista säädetään valtioneuvoston asetuksella.
Radiolaitetta, joka on sellaisten yhdenmukaistettujen standardien tai niiden osien mukainen, joiden
viitetiedot on julkaistu Euroopan unionin virallisessa lehdessä, on pidettävä niiden 1 momentissa
vahvistettujen olennaisten vaatimusten mukaisena, jotka kyseiset standardit tai niiden osat kattavat.
Yhdenmukaistetulla standardilla tarkoitetaan eurooppalaisesta standardoinnista, neuvoston
direktiivien 89/686/ETY ja 93/15/ETY sekä Euroopan parlamentin ja neuvoston direktiivien
94/9/EY, 94/25/EY, 95/16/EY, 97/23/EY, 98/34/EY, 2004/22/EY, 2007/23/EY, 2009/23/EY ja
2009/105/EY muuttamisesta ja neuvoston päätöksen 87/95/ETY ja Euroopan parlamentin ja
neuvoston päätöksen N:o 1673/2006/EY kumoamisesta annetun Euroopan parlamentin ja
neuvoston asetuksen (EU) N:o 1025/2012 2 artiklan 1 kohdan c alakohdassa tarkoitettua
standardia.

252 § (23.11.2018/1003)
Radiolaitteen ja ohjelmiston yhdistelmän vaatimustenmukaisuutta koskevien
tietojen toimittaminen ja eräiden radiolaitteiden rekisteröinti
Radiolaitedirektiivin 44 artiklassa tarkoitetussa täytäntöönpanosäädöksessä erikseen määriteltyjen
radiolaitteiden ja ohjelmistojen yhdistelmien valmistajien on toimitettava Liikenne- ja
viestintävirastolle ja komissiolle lausunto yhdistelmien 251 §:ssä säädettyjen olennaisten
vaatimusten täyttymisestä. Lausunnossa ilmoitettujen tietojen on perustuttava 255 §:ssä
säädettyyn vaatimustenmukaisuuden arviointimenettelyyn. Ilmoituksessa on yksilöitävä ilmoitettava
radiolaite ja ohjelmisto, joka mahdollistaa radiolaitteen käyttötarkoituksen mukaisen käytön. Tiedot
on pidettävä ajan tasalla.
Radiolaitedirektiivin 44 artiklassa tarkoitetussa täytäntöönpanosäädöksessä erikseen määriteltyjen
tiettyihin radiolaiteluokkiin kuuluvien laitteiden rekisteröinti- ja merkintävelvoitteista säädetään
valtioneuvoston asetuksella.

253 § (23.11.2018/1003)
Radiolaitteen valmistajan velvollisuudet
Luonnollisen henkilön ja oikeushenkilön, joka valmistaa tai valmistuttaa radiolaitetta tai jolle
radiolaite suunnitellaan ja joka markkinoi sitä omalla nimellään tai tavaramerkillään varustettuna
(radiolaitteen valmistaja), on:
1) varmistettava, että radiolaite on suunniteltu ja valmistettu 251 §:ssä säädettyjen olennaisten
vaatimusten mukaisesti;
2) varmistettava, että radiolaitetta voidaan käyttää vähintään yhdessä Euroopan unionin
jäsenvaltiossa radiotaajuuksien käyttöä koskevien vaatimusten mukaisesti;
3) huolehdittava siitä, että radiolaitteen mukana toimitettavissa ohjeissa ilmoitetaan ne jäsenvaltiot
tai jäsenvaltion sisäiset maantieteelliset alueet, joissa on asetettu laitteen käyttöön ottamista
koskevia rajoituksia tai vaatimuksia hankkia lupa laitteen käyttöön;
4) laadittava 258 §:ssä tarkoitetut tekniset asiakirjat ja suoritettava tai teetettävä 255 §:ssä
tarkoitettu vaatimustenmukaisuuden arviointimenettely;
5) laadittava 256 §:ssä tarkoitettu EU-vaatimustenmukaisuusvakuutus ja kiinnitettävä 257 §:ssä
tarkoitettu CE-merkintä sen jälkeen, kun radiolaitteen vaatimustenmukaisuus on osoitettu
vaatimustenmukaisuuden arviointimenettelyllä;
6) säilytettävä tekniset asiakirjat ja EU-vaatimustenmukaisuusvakuutus kymmenen vuoden ajan
sen jälkeen, kun radiolaite on saatettu markkinoille;
7) varmistettava radiolaitteiden vaatimustenmukaisuuden noudattaminen sarjatuotannossa, ottaen
huomioon muutokset radiolaitteen suunnittelussa tai ominaisuuksissa sekä yhdenmukaistetuissa
standardeissa tai muissa teknisissä eritelmissä;
8) suoritettava tarvittaessa radiolaitteen käyttäjien terveyden ja turvallisuuden suojelemiseksi
näytteisiin perustuvia testejä markkinoilla saataville asetetuille radiolaitteille sekä tutkittava
valitukset, vaatimustenvastaiset radiolaitteet ja radiolaitteiden palautukset ja pidettävä niistä kirjaa
sekä tiedotettava jakelijoille kaikesta tällaisesta valvonnasta; (30.12.2020/1207)
9) varmistettava, että radiolaitteeseen on kiinnitetty tyyppi-, erä- tai sarjanumero tai muu merkintä,
jolla se voidaan tunnistaa, tai, jos se ei radiolaitteen koon tai muun vastaavan syyn vuoksi ole
mahdollista, että vaadittu tieto on annettu pakkauksessa tai radiolaitteen mukana seuraavassa
asiakirjassa;
10) ilmoitettava radiolaitteen käyttäjien ja Liikenne- ja viestintäviraston helposti ymmärtämällä
kielellä nimensä, rekisteröity toiminimensä tai rekisteröity tavaramerkkinsä sekä postiosoite
yhteyspisteineen, josta valmistajaan saa yhteyden; tiedot on ilmoitettava radiolaitteessa tai, jos se
ei radiolaitteen koon tai muun vastaavan syyn vuoksi ole mahdollista, radiolaitteen pakkauksessa tai
sen mukana seuraavassa asiakirjassa; (30.12.2020/1207)
11) varmistettava, että radiolaitteen mukana toimitetaan selkeät, ymmärrettävät ja helppotajuiset
ohjeet ja turvallisuustiedot vähintään suomen ja ruotsin kielellä; ohjeissa on oltava tiedot, joita
tarvitaan radiolaitteen käyttötarkoituksen mukaiseen käyttöön ja tietoihin on sisällytettävä kuvaus
mahdollisista lisälaitteista ja osista, myös ohjelmistoista, jotka mahdollistavat radiolaitteen
käyttötarkoituksen mukaisen käytön;
12) varmistettava, että radiolähettimien mukana ilmoitetaan tieto radiotaajuuksista, joilla laite toimii,
sekä laitteen suurin mahdollinen lähetysteho;
13) varmistettava, että jokaisen radiolaitteen mukana on 256 §:n mukainen EUvaatimustenmukaisuusvakuutus.

253 a § (23.11.2018/1003)
Valtuutettu edustaja
Radiolaitteen valmistaja voi nimetä kirjallisella toimeksiannolla unioniin sijoittautuneen luonnollisen
henkilön tai oikeushenkilön hoitamaan valmistajan puolesta toimeksiannossa erikseen määritellyt
tehtävät (valtuutettu edustaja). Edellä 253 §:n 1 ja 4 kohdassa säädetyt valmistajan velvollisuudet
eivät kuitenkaan saa kuulua valtuutetun edustajan toimeksiantoon.

Nimetyn valtuutetun edustajan on:
1) pidettävä EU-vaatimustenmukaisuusvakuutus ja tekniset asiakirjat Liikenne- ja viestintäviraston
saatavilla kymmenen vuoden ajan sen jälkeen, kun radiolaite on saatettu markkinoille;
2) annettava Liikenne- ja viestintävirastolle sen perustellusta pyynnöstä kaikki tiedot ja asiakirjat,
jotka ovat tarpeen radiolaitteen vaatimustenmukaisuuden osoittamiseksi;
3) tehtävä Liikenne- ja viestintäviraston kanssa yhteistyötä toimissa, joilla pyritään poistamaan
valtuutetun edustajan toimeksiannon piiriin kuuluvien radiolaitteiden aiheuttamat riskit.

253 b § (23.11.2018/1003)
Radiolaitteen maahantuojan velvollisuudet
Unioniin sijoittautuneen luonnollisen henkilön tai oikeushenkilön, joka saattaa kolmannesta maasta
tuodun radiolaitteen unionin markkinoille (radiolaitteen maahantuoja), on:
1) varmistettava ennen radiolaitteen markkinoille saattamista, että radiolaitteen valmistaja on
suorittanut asianmukaisen vaatimustenmukaisuuden arviointimenettelyn ja laatinut tekniset
asiakirjat;
2) varmistettava, että radiolaitteessa on CE-merkintä;
3) varmistettava, että radiolaitteen mukana toimitetaan 253 §:n 10–13 kohdassa tarkoitetut ohjeet,
tiedot ja asiakirjat;
4) varmistettava, että valmistaja on noudattanut 253 §:n 8 ja 9 kohdassa säädettyjä vaatimuksia;
5) ilmoitettava radiolaitteen käyttäjien ja Liikenne- ja viestintäviraston helposti ymmärtämällä
kielellä nimensä, rekisteröity toiminimensä tai rekisteröity tavaramerkkinsä ja postiosoitteensa
radiolaitteessa tai, jos se ei ole mahdollista, radiolaitteen pakkauksessa tai sen mukana seuraavassa
asiakirjassa; (30.12.2020/1207)
6) varmistettava, että radiolaitteen ollessa maahantuojan vastuulla, sen varastointi- tai
kuljetusolosuhteet eivät vaaranna radiolaitteen 251 §:ssä säädettyä vaatimustenmukaisuutta;
7) suoritettava tarvittaessa radiolaitteen käyttäjien terveyden ja turvallisuuden suojelemiseksi
näytteisiin perustuvia testejä markkinoilla saataville asetetuille radiolaitteille, tutkittava valitukset,
vaatimustenvastaiset radiolaitteet ja radiolaitteiden palautukset ja tarvittaessa pidettävä niistä kirjaa
sekä tiedotettava jakelijoille kaikesta tällaisesta valvonnasta; (30.12.2020/1207)
8) pidettävä kymmenen vuoden ajan siitä, kun radiolaite on saatettu markkinoille, laitteen EUvaatimustenmukaisuusvakuutuksen jäljennös Liikenne- ja viestintäviraston saatavilla ja
varmistettava, että tekniset asiakirjat voidaan antaa pyynnöstä Liikenne- ja viestintävirastolle.

253 c § (17.6.2016/456)
Radiolaitteen jakelijan velvollisuudet
Muun toimitusketjuun kuuluvan luonnollisen henkilön tai oikeushenkilön kuin valmistajan tai
maahantuojan, joka asettaa radiolaitteen saataville markkinoilla (radiolaitteen jakelija), on ennen
radiolaitteen asettamista saataville markkinoilla:
1) varmistettava, että radiolaitteessa on CE-merkintä;
2) varmistettava, että radiolaitteen mukana toimitetaan tässä laissa vaaditut asiakirjat, ohjeet ja
turvallisuustiedot vähintään suomen ja ruotsin kielellä;
3) varmistettava, että radiolaitteen valmistaja ja radiolaitteen maahantuoja ovat noudattaneet niille
253 §:n 2 ja 8–13 kohdassa sekä 253 b §:n 5 kohdassa säädettyjä vaatimuksia;
4) varmistettava, että radiolaitteen ollessa radiolaitteen jakelijan vastuulla, sen varastointi- tai
kuljetusolosuhteet eivät vaaranna radiolaitteen 251 §:ssä säädettyä vaatimustenmukaisuutta.

253 d § (23.11.2018/1003)
Talouden toimijan velvollisuudet
Radiolaitteen valmistajan, valtuutetun edustajan, maahantuojan ja jakelijan (talouden toimija) on
varmistettava, että asetettaessa radiolaite ensimmäistä kertaa saataville unionin markkinoilla
(markkinoille saattaminen) tai toimitettaessa radiolaite markkinoille liiketoiminnan yhteydessä
jakelua, kulutusta tai käyttöä varten maksua vastaan tai veloituksetta (asettaminen markkinoilla
saataville) radiolaite täyttää tämän lain mukaiset vaatimukset.
Talouden toimijan on:
1) Liikenne- ja viestintäviraston perustellusta pyynnöstä annettava kirjallisessa muodossa Liikenneja viestintäviraston helposti ymmärtämällä kielellä, kaikki radiolaitetta koskevat tiedot ja asiakirjat;
2) tehtävä Liikenne- ja viestintäviraston kanssa yhteistyötä markkinoilla olevien radiolaitteiden
aiheuttamien riskien poistamiseksi;
3) pyynnöstä esitettävä Liikenne- ja viestintävirastolle tunnistetiedot kaikista muista talouden
toimijoista, jotka ovat toimittaneet sille tai joille se on toimittanut radiolaitteen;
4) säilytettävä 3 kohdassa tarkoitetut tunnistetiedot 10 vuoden ajan radiolaitteen toimituksesta.
Jos talouden toimijalla on syytä epäillä, että radiolaite, jonka se on saattanut markkinoille tai
asettanut saataville markkinoilla, ei ole tämän lain vaatimusten mukainen, sen on välittömästi
ryhdyttävä toimenpiteisiin radiolaitteen saattamiseksi vaatimusten mukaiseksi, sen poistamiseksi
markkinoilta tai sitä koskevan palautusmenettelyn järjestämiseksi.
Jos Suomessa markkinoille saataville asetettu radiolaite aiheuttaa riskin, siitä vastuussa olevan
talouden toimijan on lisäksi välittömästi tiedotettava asiasta sille talouden toimijalle, joka on
toimittanut sille radiolaitteen, sekä Liikenne- ja viestintävirastolle ja ilmoitettava yksityiskohtaiset
tiedot erityisesti vaatimustenvastaisuudesta ja toteutetuista korjaavista toimenpiteistä ja niiden
tuloksista.

253 e § (17.6.2016/456)
Radiolaitteen valmistajan velvollisuuksien soveltaminen radiolaitteen
maahantuojaan ja jakelijaan
Radiolaitteen maahantuoja ja jakelijaa koskevat samat velvollisuudet kuin radiolaitteen valmistajaa,
jos ne saattavat radiolaitteen markkinoille omalla nimellään tai tavaramerkillään tai muuttavat jo
markkinoille saatettua radiolaitetta tavalla, joka voi vaikuttaa tässä luvussa säädettyjen vaatimusten
noudattamiseen.

254 § (17.6.2016/456)
Radiolaitteen näytteillepano ja esittely
Muun kuin tässä luvussa säädetyt vaatimukset täyttävän radiolaitteen saa asettaa näytteille
messuilla, näyttelyissä tai vastaavissa tilaisuuksissa, jos samalla selvästi ilmoitetaan, että
radiolaitetta ei saa asettaa saataville markkinoilla tai ottaa käyttöön, ennen kuin se on saatettu
vaatimustenmukaiseksi.

255 § (17.6.2016/456)
Vaatimustenmukaisuuden arviointimenettelyt
Radiolaitteen valmistajan on ennen radiolaitteen saattamista markkinoille selvitettävä, ovatko
radiolaitteeseen liittyvät tässä laissa säädetyt olennaiset vaatimukset täyttyneet
(vaatimustenmukaisuuden arviointi) käyttäen valitsemiaan vaatimustenmukaisuuden
arviointimenettelyjä. Jos laitteelle on määritelty eri kokoonpanoja tai versioita, niiden kaikkien
vaatimustenmukaisuus on varmistettava erikseen.
Vaatimustenmukaisuuden arviointi on tehtävä siten, että siinä otetaan huomioon kaikki radiolaitteen
käyttötarkoituksen mukaiset toimintaolosuhteet. Ihmisten ja kotieläinten terveyden ja turvallisuuden
sekä omaisuuden suojeluun liittyviä vaatimuksenmukaisuuksia arvioitaessa huomioon on otettava
myös kohtuudella ennakoitavissa olevat käyttöolosuhteet.
Radiolaitteen valmistajan on osoitettava radiolaitteen vaatimustenmukaisuus noudattaen jotakin
radiolaitedirektiivin liitteissä II, III ja IV tarkoitetuista vaatimustenmukaisuuden arviointimenettelyistä.

256 § (17.6.2016/456)
EU-vaatimustenmukaisuusvakuutus
Radiolaitteen mukana on toimitettava EU-vaatimustenmukaisuusvakuutus tai yksinkertaistettu EUvaatimustenmukaisuusvakuutus, jonka on sisällettävä täsmällinen internetosoite, josta
täysimittaisen EU-vaatimustenmukaisuusvakuutus on saatavissa.
Vaatimustenmukaisuusvakuutuksen laatimalla valmistaja ottaa vastuun siitä, että radiolaite on tässä
laissa säädettyjen vaatimusten mukainen. EU-vaatimustenmukaisuusvakuutuksessa on ilmoitettava,
että 251 §:n 1 momentin mukaisten olennaisten vaatimusten täyttyminen on osoitettu.
EU-vaatimustenmukaisuusvakuutukseen sovelletaan radiolaitedirektiivin liitteessä VI ja
yksinkertaistettuun vaatimustenmukaisuusvakuutukseen sovelletaan radiolaitedirektiivin liitteessä
VII olevia säännöksiä.

257 § (17.6.2016/456)
CE-merkintä ja ilmoitetun laitoksen tunnusnumero
Radiolaitteen vaatimustenmukaisuuden osoittamiseksi laitteeseen tai sen tyyppikilpeen on ennen
radiolaitteen markkinoille saattamista kiinnitettävä CE-merkintä. Merkintä on kiinnitettävä näkyvällä,
helposti luettavalla ja pysyvällä tavalla. CE-merkinnän korkeuden tulee olla vähintään viisi
millimetriä. Näistä vaatimuksista voidaan poiketa vain, jos niiden noudattaminen ei ole radiolaitteen
omaisuuksien vuoksi mahdollista tai perusteltua. CE-merkintä on lisäksi kiinnitettävä näkyvästi ja
helposti luettavalla tavalla radiolaitteen pakkaukseen.
Ilmoitetun laitoksen tai radiolaitteen valmistajan taikka valmistajan valtuutetun edustajan on
merkittävä CE-merkinnän jälkeen sen ilmoitetun laitoksen tunnusnumero, jossa 255 §:ssä
tarkoitettu vaatimustenmukaisuuden arviointimenettely on suoritettu. Tunnusnumeron korkeuden
on oltava sama kuin CE-merkinnän.

258 § (23.11.2018/1003)
Radiolaitteen tekniset asiakirjat
Radiolaitteelle on ennen sen markkinoille saattamista laadittava tekniset asiakirjat, jotka sisältävät
kaikki asiaankuuluvat tiedot tai yksityiskohdat tavoista, joilla valmistaja on pyrkinyt varmistamaan,
että radiolaite täyttää 251 §:n mukaiset olennaiset vaatimukset. Tekniset asiakirjat on pidettävä ajan
tasalla. Asiakirjoissa on oltava vähintään radiolaitedirektiivin liitteessä V säädetyt tiedot.
EU-tyyppitarkastusmenettelyyn liittyvät tekniset asiakirjat ja kirjeenvaihto on laadittava sen
jäsenvaltion virallisella kielellä, johon ilmoitettu laitos on sijoittautunut, tai muulla laitoksen
hyväksymällä kielellä.
Jos tekniset asiakirjat eivät ole 1 momentissa säädetyn mukaiset, Liikenne- ja viestintävirasto voi
kehottaa radiolaitteen valmistajaa tai radiolaitteen maahantuojaa teettämään kustannuksellaan
erikseen asetetussa määräajassa viranomaisen hyväksymällä laitoksella testin, jolla selvitetään,
täyttääkö radiolaite sille asetetut olennaiset vaatimukset.

259 § (17.6.2016/456)
Vaatimustenmukaisuuden arviointilaitosten hyväksyminen, valvonta ja
erityiset tehtävät
Vaatimustenmukaisuuden arviointitehtäviä hoitavan ilmoitetun laitoksen on noudatettava EUtyyppitarkastuksessa radiolaitedirektiivin liitteessä III säädettyä menettelyä ja täydelliseen
laadunvarmistukseen perustuvassa vaatimustenmukaisuuden arvioinnissa radiolaitedirektiivin
liitteessä IV säädettyä menettelyä.
Ilmoitetun laitoksen tulee vaatia valmistajaa ryhtymään korjaaviin toimenpiteisiin silloin, kun
ilmoitettu laitos katsoo, ettei valmistaja ole täyttänyt vahvistettuja olennaisia vaatimuksia. Tällöin
EU-tyyppitarkastustodistusta tai laatujärjestelmän hyväksyntää ei saa antaa. Ilmoitetun laitoksen on
vaadittava valmistajalta korjaavia toimenpiteitä myös, jos se havaitsee radiolaitedirektiivin liitteiden
III tai IV mukaisesti todistuksen tai hyväksynnän antamisen jälkeen, ettei radiolaite ole enää
vaatimusten mukainen. Tällöin ilmoitetun laitoksen on myös tarvittaessa peruutettava EUtyyppitarkastustodistus tai laatujärjestelmän hyväksyntä. Jos korjaavia toimenpiteitä ei suoriteta tai
niillä ei ole vaadittua vaikutusta, ilmoitetun laitoksen on tarpeen mukaan rajoitettava todistuksia tai
hyväksymisiä, taikka peruutettava todistus tai hyväksyntä toistaiseksi tai kokonaan.
Vaatimustenmukaisuuden arviointitehtäviä hoitavia ilmoitettuja laitoksia koskevista vaatimuksista
sekä niiden tehtävistä säädetään muilta osin eräitä tuoteryhmiä koskevista ilmoitetuista laitoksista
annetussa laissa (278/2016).

260 § (23.11.2018/1003)
Riskin aiheuttavan radiolaitteen käsittely
Jos Liikenne- ja viestintävirasto perustellusta syystä katsoo, että radiolaite aiheuttaa riskin ihmisten
terveydelle tai turvallisuudelle tai muille yleisen edun vuoksi suojeltaville tässä luvussa säädetyille
vaatimuksille, sen on suoritettava radiolaitteen vaatimustenmukaisuuden kattava arviointi.
Jos Liikenne- ja viestintävirasto arvioinnin yhteydessä havaitsee, että radiolaite ei täytä sille tämän
lain mukaisesti asetettuja vaatimuksia eikä muita toimenpiteitä ei pidetä riittävinä, virasto voi vaatia
asianomaista talouden toimijaa ryhtymään viipymättä kaikkiin tarvittaviin korjaaviin toimenpiteisiin
radiolaitteen saattamiseksi vastaamaan vaatimuksia tai radiolaitteen poistamiseksi markkinoilta
taikka sitä koskevan palautusmenettelyn järjestämiseksi viraston asettamassa kohtuullisessa ajassa.
Markkinoilta poistamisella tarkoitetaan kaikkia toimenpiteitä, joiden tarkoituksena on estää
toimitusketjussa olevan radiolaitteen asettaminen saataville markkinoilla. Palautusmenettelyllä
tarkoitetaan toimenpiteitä, joiden tarkoituksena on ottaa radiolaitteen käyttäjillä jo olevat tuotteet
takaisin sekä antamaan tilalle vaatimustenmukainen tuote tai purkamaan kauppa.
(30.12.2020/1207)
Asetettavan määräajan tulee olla oikeassa suhteessa vaatimustenvastaisuudesta aiheutuvaan riskiin.
Liikenne- ja viestintäviraston on tehtävä ilmoitus vaatimuksia vastaamattomasta radiolaitteesta
asianomaiselle ilmoitetulle laitokselle.
Jos Liikenne- ja viestintävirasto katsoo, että vaatimustenvastaisuus ei rajoitu Suomen alueelle, sen
on ilmoitettava komissiolle ja muille jäsenvaltioille arvioinnin tuloksista ja toimenpiteistä, joita se on
vaatinut asianomaisilta talouden toimijoilta.
Talouden toimijan on varmistettava, että kaikki yhdessä jäsenvaltiossa edellytetyt asianmukaiset
korjaavat toimenpiteet toteutetaan kaikkien niiden radiolaitteiden osalta, jotka talouden toimija on
asettanut saataville markkinoilla unionin alueella.
Jos talouden toimija ei toteuta riittäviä korjaavia toimenpiteitä 2 momentin mukaisesti asetetussa
määräajassa, Liikenne- ja viestintävirasto voi ryhtyä tarvittaviin väliaikaisiin toimenpiteisiin, joilla
kielletään talouden toimijaa saattamasta markkinoille, asettamasta saataville kansallisilla markkinoilla
tai luovuttamasta vaatimustenvastaiseksi todettua radiolaitetta, taikka vaatimustenvastaisen
radiolaitteen poistamiseksi markkinoilta. Liikenne- ja viestintävirasto voi määrätä muista tuotteen
markkinoille saataville asettamisen rajoittamiseksi tarvittavista liitännäisistä toimenpiteistä. Lisäksi
talouden toimija voidaan velvoittaa järjestämään radiolaitetta koskeva palautusmenettely ottamalla
radiolaitteen käyttäjiltä takaisin radiolaite, joka aiheuttaa riskin, ja antamaan tilalle
vaatimustenmukainen tuote tai purkamaan kauppa, jos toimenpiteet markkinoilta poistamiseksi
eivät ole riittäviä. Väliaikainen kielto on voimassa, kunnes asia lopullisesti ratkaistaan 261 §:ssä
tarkoitetun menettelyn jälkeen. (30.12.2020/1207)
Liikenne- ja viestintävirasto voi määrätä talouden toimijan antamaan virastolle tämän määräämässä
kohtuullisessa ajassa selvityksen siitä, miten 2 momentin mukainen viranomaisen määräys ja 7
momentin mukainen kielto on pantu täytäntöön.

261 § (23.11.2018/1003)
Rajoittavia toimenpiteitä koskeva kuuleminen
Liikenne- ja viestintäviraston on viipymättä ilmoitettava komissiolle ja muille jäsenvaltioille riskin
aiheuttavaa radiolaitetta koskevista väliaikaisista toimenpiteistä. Ilmoituksessa on oltava
yksityiskohtaiset tiedot, jotka ovat tarpeen vaatimustenvastaisen radiolaitteen tunnistamista varten,
radiolaitteen alkuperä, siihen liittyvän väitetyn vaatimustenvastaisuuden ja riskin luonne, toteutetut
kansalliset toimenpiteet ja niiden kesto, asianomaisen talouden toimijan esittämät perustelut sekä
kaikki muut saatavilla olevat asiaa koskevat yksityiskohtaiset tiedot.
Ilmoituksesta tulee käydä ilmi, johtuuko vaatimustenvastaisuus siitä, että:
1) radiolaite ei täytä 251 §:n mukaisia olennaisia vaatimuksia; tai
2) 251 §:n 3 momentissa tarkoitetuissa yhdenmukaistetuissa standardeissa on puutteita.
Jos toinen jäsenvaltio tai komissio ei ole kolmen kuukauden kuluessa esittänyt vastalausetta
ilmoitetusta väliaikaisesta toimenpiteestä, Liikenne- ja viestintävirasto voi antaa asiassa lopullisen
päätöksen, jossa määrätään radiolaitteen poistamisesta markkinoilta ja muista asianmukaisista
rajoittavista toimenpiteistä.
Liikenne- ja viestintäviraston on peruutettava 260 §:n 7 momentissa tarkoitettu toimenpide tai
muutettava sitä, jos komissio ilmoittaa pitävänsä toimenpidettä Euroopan unionin oikeuden
vastaisena.
Jos toisen jäsenvaltion toimivaltaisen viranomaisen toimenpide katsotaan kuulemismenettelyn
jälkeen oikeutetuksi, Liikenne- ja viestintäviraston on ryhdyttävä tarvittaviin toimenpiteisiin sen
varmistamiseksi, että kyseinen vaatimustenvastainen radiolaite poistetaan myös Suomen
markkinoilta tai järjestetään sitä koskeva palautusmenettely, sekä ilmoitettava asiasta komissiolle.

262 § (23.11.2018/1003)
Riskin aiheuttavia vaatimustenmukaisia radiolaitteita koskeva menettely
Jos Liikenne- ja viestintävirasto havaitsee 260 §:ssä tarkoitetun arvioinnin jälkeen, että
vaatimustenmukaisuudesta huolimatta radiolaite aiheuttaa riskin tämän lain nojalla yleisen edun
vuoksi suojelluille vaatimuksille, virasto voi vaatia asianomaista talouden toimijaa ryhtymään kaikkiin
tarvittaviin toimenpiteisiin sen varmistamiseksi, että radiolaite ei aiheuta riskiä. Vaihtoehtoisesti
virasto voi vaatia talouden toimijalta riskin aiheuttavan radiolaitteen poistamista markkinoilta tai sitä
koskevan palautusmenettelyn järjestämistä viraston asettamassa kohtuullisessa ajassa. Määräajan
tulee olla oikeassa suhteessa riskiin.
Talouden toimijan on varmistettava, että korjaavat toimenpiteet toteutetaan kaikkien niiden
radiolaitteiden osalta, jotka talouden toimija on asettanut saataville markkinoilla unionin alueella.
Liikenne- ja viestintäviraston on välittömästi ilmoitettava 1 momentissa tarkoitetuista toimenpiteistä
komissiolle ja muille jäsenvaltioille. Ilmoituksessa on oltava yksityiskohtaiset tiedot, jotka ovat
tarpeen radiolaitteen tunnistamista varten, radiolaitteen alkuperä ja toimitusketju, siihen liittyvän
riskin luonne, toteutetut kansalliset toimenpiteet ja niiden kesto sekä kaikki muut saatavilla olevat
asiaa koskevat yksityiskohtaiset tiedot.

263 § (23.11.2018/1003)
Muodollisen vaatimustenvastaisuuden korjaaminen
Liikenne- ja viestintäviraston on vaadittava asianomaista talouden toimijaa korjaamaan viraston
asettamassa kohtuullisessa ajassa ja viraston määräämällä tavalla vaatimustenvastaisuus, joka
koskee:
1) CE-merkinnän puuttumista tai kiinnittämistä tuotteiden kaupan pitämiseen liittyvää akkreditointia
ja markkinavalvontaa koskevista vaatimuksista ja neuvoston asetuksen (ETY) N:o 339/93
kumoamisesta annetun Euroopan parlamentin ja neuvoston asetuksen (EY) N:o 765/2008
30 artiklan tai tämän lain määräysten vastaisesti;
2) ilmoitetun laitoksen tunnusnumeron puuttumista tai vaatimustenvastaisuutta;
3) EU-vaatimustenmukaisuusvakuutuksen puuttumista tai vaatimustenvastaisuutta;
4) teknisten asiakirjojen puuttumista tai puutteellisuutta;
5) radiolaitteen tunnistetietojen tai valmistajan tai maahantuojan yhteystietojen virheellisyyttä tai
puutteellisuutta;
6) radiolaitteen mukana toimitettavien ohjeiden ja turvallisuustietojen tai käyttörajoituksia
koskevien ohjeiden ja tietojen puutteellisuutta;
7) muita talouden toimijoita koskevien tietojen toimittamista Liikenne- ja viestintävirastolle 253 d
§:n 2 momentin mukaisesti;
8) erityisiin luokkiin kuuluvien radiolaitteiden rekisteröintiä 252 §:n 2 momentin mukaisesti.
Jos talouden toimija ei korjaa puutteita asetetussa kohtuullisessa määräajassa, Liikenne- ja
viestintävirasto voi ryhtyä kaikkiin tarvittaviin 260 §:n 7 momentin mukaisiin toimenpiteisiin
radiolaitteen markkinoille saattamisen tai markkinoilla saataville asettamisen rajoittamiseksi tai
kieltämiseksi tai, jos puute on olennainen, sen varmistamiseksi, että radiolaitetta koskeva
palautusmenettely järjestetään tai se poistetaan markkinoilta.

264 § (30.12.2020/1207)
Erityistarkoituksiin käytettävät radiolaitteet
Mitä 251–253, 253 a–253 e ja 254–263 §:ssä säädetään, ei koske:
1) yksinomaan radioamatöörien käytössä olevia radiolaitteita, joita ei ole asetettu saataville
markkinoilla;
2) laivavarustelaissa (1503/2011) tarkoitettuja laivanvarusteita;
3) yhteisistä siviili-ilmailua koskevista säännöistä ja Euroopan unionin lentoturvallisuusviraston
perustamisesta, Euroopan parlamentin ja neuvoston asetusten (EY) N:o 2111/2005, (EY)
N:o 1008/2008, (EU) N:o 996/2010, (EU) N:o 376/2014 ja direktiivien 2014/30/EU ja 2014/53/EU
muuttamisesta sekä Euroopan parlamentin ja neuvoston asetusten (EY) N:o 552/2004, (EY) N:o
216/2008 ja neuvoston asetuksen (ETY) N:o 3922/91 kumoamisesta annetun Euroopan
parlamentin ja neuvoston asetuksen (EU) 2018/1139 138 artiklassa määriteltyjä ilmailuvälineitä;
4) ammattikäyttöön tarkoitettuja yksilöllisesti suunniteltuja laitesarjoja, joita käytetään ainoastaan
tutkimus- tai kehityslaitoksissa näiden toimintaan liittyviin käyttötarkoituksiin;
5) radiolaitteita, joita käytetään yksinomaan yleisen turvallisuuden varmistamiseen,
maanpuolustukseen, valtion muissa turvallisuusasioissa tai valtion toiminnassa rikosoikeuden alalla.

31 luku
Pätevyys ja kelpoisuus
265 § (23.11.2018/1003)
Pätevyyden osoittaminen
Radiolähetintä meriradio- tai radioamatööriviestintään käyttävällä on oltava Liikenne- ja
viestintäviraston myöntämä pätevyystodistus tai Liikenne- ja viestintäviraston Suomessa voimassa
olevaksi hyväksymä muun maan toimivaltaisen viranomaisen myöntämä pätevyystodistus.
Sen estämättä, mitä 1 momentissa säädetään, radiolähetintä saa pätevyystodistuksen haltijan
välittömässä valvonnassa käyttää muukin henkilö. Mitä 1 momentissa säädetään, ei koske
puolustusvoimia eikä Rajavartiolaitosta niiden harjoittaessa sotilaalliseen maanpuolustukseen
liittyvää radioviestintää eikä niiden yksinomaan sotilaallisessa maanpuolustustarkoituksessa
käyttämiä radiolaitteita.
Pätevyystodistuksen saamiseksi on suoritettava pätevyystutkinto. Tutkinnossa on osoitettava
kyseiseen radioviestinnän lajiin liittyvien sääntöjen, ohjeiden ja laitteiden tuntemus sekä tarvittava
kielitaito. Jos meriradioviestinnän pätevyystodistusta haetaan sen vuoksi, että hakijan on tarkoitus
toimia kansainvälisessä liikenteessä olevan kauppa-aluksen turvallisuusradioviestintään tarkoitetun
radiolähettimen käyttäjänä, on hakijan lisäksi oltava iältään vähintään 18-vuotias ja osoitettava, että
hän täyttää pätevyystodistuksen saamiseksi laivaväen lääkärintarkastuksista annetun lain
(1171/2010) 4 §:ssä tarkoitetut terveysvaatimukset. Liikenne- ja viestintävirasto määrää
tutkintovaatimukset sekä päätöksellään hyväksyy ne Liikenne- ja viestintäviraston palveluksessa
olevat, jotka toimivat tutkinnon vastaanottajina. Hakemuksesta myös viraston ulkopuolinen voidaan
hyväksyä tutkinnon vastaanottajaksi. Tutkinnon vastaanottajalla tulee olla tehtävän edellyttämä taito
ja kokemus. Tutkinnon vastaanottajan on suorittaessaan tässä laissa tarkoitettuja tehtäviään
noudatettava, mitä hallintolaissa, viranomaisten toiminnan julkisuudesta annetussa laissa ja
kielilaissa säädetään. Tutkintoon liittyvien suoritteiden maksullisuudesta ja määrästä säädetään
valtion maksuperustelaissa (150/1992). (30.12.2020/1207)
Liikenne- ja viestintävirasto myöntää pätevyystodistuksen tutkinnon suorittaneelle hakijalle, jos ei
ole perusteltua syytä epäillä, että hakija rikkoo radioviestintää koskevia säännöksiä tai määräyksiä.
Ilmailuradioviestinnässä vaadittavasta pätevyydestä säädetään ilmailulaissa (864/2014).
Liikenne- ja viestintävirasto voi päätöksellään peruuttaa 3 momentissa tarkoitetun tutkinnon
vastaanottajaa koskevan hyväksymisen, jos tutkinnon vastaanottaja ei enää täytä momentissa
säädettyjä tutkinnon vastaanottajaksi määräämisen edellytyksiä tai olennaisesti rikkoo sen toimintaa
koskevia säännöksiä ja määräyksiä.
Liikenne- ja viestintävirasto voi tarvittaessa antaa tarkempia määräyksiä tutkintojen
vastaanottamisesta.

266 § (23.11.2018/1003)
Pätevyyden ylläpitäminen
Kansainvälisessä liikenteessä olevan kauppa-aluksen turvallisuusradioviestintään tarkoitetun
radiolähettimen käyttäjän on osoitettava 265 §:ssä tarkoitetun todistuksen mukaisen pätevyyden
ylläpitäminen ennen kuin todistuksen myöntämisestä on kulunut viisi vuotta. Pätevyyden
ylläpitäminen voidaan osoittaa:
1) esittämällä todistus pätevyyden ylläpitoon liittyvästä meripalvelusta ja turvallisuusradiolaitteiden
käytöstä;
2) suorittamalla tutkinto; taikka
3) suorittamalla tutkinnon korvaava Liikenne- ja viestintäviraston hyväksymä kurssi.
Edellä 1 momentin 2 kohdassa tarkoitettuun tutkintoon sovelletaan 265 §:n 3, 4, 6 ja 7 momenttia.
Liikenne- ja viestintävirasto myöntää hakemuksesta kelpoisuustodistuksen sille, joka 1 momentissa
tarkoitetulla tavalla osoittaa pätevyytensä ylläpitämisen sekä osoittaa, että täyttää terveydeltään ja
iältään kelpoisuustodistuksen saamiseksi määrätyt vaatimukset. Liikenne- ja viestintävirasto voi
hyväksyä pätevyyden ylläpitämisen osoitukseksi myös muun maan toimivaltaisen viranomaisen
antaman todistuksen pätevyyden ylläpitämisestä. (30.12.2020/1207)

267 § (23.11.2018/1003)
Pätevyys- ja kelpoisuustodistuksen esittäminen sekä todistusten
voimassaoloaika
Radiolähetintä meriradio- tai radioamatööriviestintään käyttävän on pyynnöstä esitettävä pätevyystai kelpoisuustodistuksensa sitä koskevien säännösten noudattamista valvovalle Liikenne- ja
viestintäviraston, poliisin tai Rajavartiolaitoksen edustajalle.
Pätevyystodistus on voimassa toistaiseksi ja kelpoisuustodistus viisi vuotta myöntämispäivästä,
tutkinnon suorittamispäivästä tai kurssitodistuksen myöntämispäivästä.
Mitä 1 momentissa säädetään, ei sovelleta vieraan valtion sota-aluksen, sotilasilma-aluksen tai
muun yksinomaan valtion tarkoitukseen käytettävän ilma-aluksen radiolaitteisiin.

268 § (23.11.2018/1003)
Pätevyys- ja kelpoisuustodistuksen peruuttaminen
Liikenne- ja viestintävirasto voi peruuttaa pätevyys- tai kelpoisuustodistuksen, jos todistuksen
haltija lähettää radiolähettimellä rikoslain 34 luvun 10 §:ssä tarkoitetun perättömän
vaarailmoituksen, häiritsee radiolähettimellä radioviestintää jollain rikoslain 38 luvun 5–7 §:ssä
rangaistavaksi säädetyllä tavalla taikka toistuvasti rikkoo radioviestintää koskevia säännöksiä tai
toistuvasti huolimattomuuttaan aiheuttaa radioliikenteelle haitallisen häiriön.

32 luku
Suojaus ja suojauksenpurkujärjestelmät
269 § (23.11.2018/1003)
Sähköisen viestin suojaaminen
Sähköisen viestin ja sen välitystiedot saa suojata käyttäen hyväksi sitä varten tarjolla olevia teknisiä
mahdollisuuksia, jollei laissa toisin säädetä. Suojauksen toteuttamisella ei saa häiritä verkkopalvelun
ja viestintäpalvelun toteuttamista tai käyttämistä.
Sellaisen suojauksen purkujärjestelmän tai sen osan oikeudeton hallussapito, käyttö, valmistaminen,
maahantuonti, kaupanpito, vuokraus, levittäminen, myynninedistäminen, asentaminen ja huolto on
kielletty, jonka ensisijaisena käyttötarkoituksena on teknisen suojauksen oikeudeton purku ja
mahdollistaa pääsy suojattuun televisiolähetykseen, radiolähetykseen tai vastaanottajan
henkilökohtaisesta pyynnöstä toimitettavaan etäpalveluun.
Mitä 2 momentissa säädetään, sovelletaan myös suojauksen purkujärjestelmään, joka tarkoituksena
on mahdollistaa pääsy erilliseen ehdollisen pääsyn tekniseen järjestelmään, jolla suojataan 2
momentissa tarkoitettuja palveluja.
Liikenne- ja viestintävirastolla on oikeus suojauksen purkujärjestelmien yhteensopivuuden
varmistamiseksi antaa määräyksiä niiden teknisistä ominaisuuksista.

270 § (23.11.2018/1003)
Suojauksen purkujärjestelmää käyttävälle yritykselle asetettavat
velvollisuudet
Suojauksen purkujärjestelmää käyttävä yritys on velvollinen huolehtimaan siitä, että suojauksen
purkujärjestelmä ei estä toisen yrityksen televisio- tai radio-ohjelmistojen tai niihin liittyvien oheistai lisäpalvelujen jakelua tai vastaanottoa maanpäällisessä digitaalisessa televisio- tai radioverkossa.
Suojauksen purkujärjestelmää käyttävä yritys on velvollinen antamaan toiselle yritykselle edellä
mainitun jakelun edellyttämiä teknisiä palveluja oikeudenmukaisin, kohtuullisin ja syrjimättömin
ehdoin. (30.12.2020/1207)
Edellä 1 momentissa tarkoitettua velvollisuutta ei kuitenkaan ole, jos velvollisuuden täyttäminen
olisi teknisesti epätarkoituksenmukaista tai muutoin kohtuutonta yrityksen kannalta.
Liikenne- ja viestintävirasto voi päätöksellään poistaa 1 momentin mukaisen velvollisuuden, jos
suojauksenpurkujärjestelmää käyttävällä yrityksellä ei ole 52 §:n mukaista huomattavaa
markkinavoimaa, jos velvollisuuksien muuttaminen tai poistaminen ei estä 227 §:n mukaisen
siirtovelvoitteen toteuttamista eikä ehkäise kilpailua digitaalitelevisio- ja digitaaliradiopalveluiden
vähittäismarkkinoilla tai suojauksen purkujärjestelmien tai niiden liitännäistoimintojen markkinoilla.
(30.12.2020/1207)
Suojauksen purkujärjestelmää tarjoavan yrityksen on kirjanpidossaan eriytettävä 1 momentissa
tarkoitettu toiminta yrityksen muusta toiminnasta.
Edellä 1 momentissa tarkoitettu yritys on velvollinen huolehtimaan siitä, että viestintäverkon siirron
valvonta on mahdollista.
Maanpäällisessä digitaalisessa joukkoviestintäverkossa lineaarisen maksutelevisiopalvelun
tarjoamisessa suojauksen purkujärjestelmää käyttävän yrityksen on pidettävä 4 luvussa tarkoitetut
televisio-ohjelmistot tarjolla tavalla, joka mahdollistaa eri maksutelevisiopalvelujen vastaanottamisen
yhdellä suojauksenpurkujärjestelmän kortilla tai muulla kyseiseen tarkoitukseen käytettävällä
teknisellä ratkaisulla, jos maksutelevisiopalvelussa noudatetaan ennalta ilmoitettua
ohjelmistoaikataulua.
Jos yritykset eivät pääse sopimukseen 1 momentissa tarkoitetuista teknisten palvelujen
tarjoamisesta aiheutuvista kustannuksista viimeistään kuuden kuukauden kuluessa
sopimusneuvottelujen aloittamisesta, eikä 314 §:n 2 momentissa tarkoitettu sovittelu ole johtanut
ratkaisuun, Liikenne- ja viestintävirasto voi päättää teknisiä palveluja antavalle yritykselle
maksettavan korvauksen määrästä.

271 §
Suojauksen purkujärjestelmän teollisoikeuksien haltijan velvollisuus
Digitaalisessa televisio- ja radioverkossa käytettävän suojauksen purkujärjestelmän teollisoikeuksien
haltijan on myöntäessään oikeuksia suojauksen purkujärjestelmiä valmistavalle yritykselle
käytettävä oikeudenmukaisia, kohtuullisia ja syrjimättömiä ehtoja.
Teollisoikeuksien haltija ei saa asettaa käyttöoikeuden myöntämiselle ehtoja, joilla estettäisiin
suojauksen purkujärjestelmän käyttäminen muiden laitteiden tai järjestelmien kanssa taikka
vaikeutettaisiin sitä, elleivät ehdot ole laitteen turvallisuuden tai muun teknisen syyn takia
välttämättömiä.

32 a luku (17.6.2016/456)
Julkisesti säännelty satelliittipalvelu
271 a § (18.1.2019/52)
Julkisesti säännellyn satelliittipalvelun tarjoaminen
Julkisesti säännellyllä satelliittipalvelulla tarkoitetaan korkean tietoturvan suojattua palvelua, joka
toteutetaan Galileo-ohjelman mukaisesti satelliittipaikannusjärjestelmällä. Palvelua voidaan tarjota
250 §:ssä tarkoitetuille käyttäjäryhmille sekä muille yhteiskunnan toiminnan kannalta keskeisille
toimijoille. Liikenne- ja viestintäministeriö päättää niistä käyttäjäryhmistä, joilla on oikeus käyttää
palvelua. Liikenne- ja viestintävirasto voi antaa satelliittipalveluteknologian valmistusta, hankintaa,
avaintenhallintaa ja käyttöä koskevia tarkempia määräyksiä.

271 b § (23.11.2018/1003)
Satelliittipalveluteknologian valmistus
Edellä 271 a §:ssä tarkoitetun satelliittipalvelun toteuttamiseen tarvittavaa teknologiaa saa valmistaa
eurooppalaisten satelliittipaikannusjärjestelmien turvallisuusjärjestelyjen hyväksyntälautakunnan
(hyväksyntälautakunta) luvalla. Lupaa haetaan kirjallisesti Liikenne- ja viestintäviraston kautta.

271 c § (23.11.2018/1003)
Vientivalvonta
Satelliittipalvelun käyttöön, kehittämiseen ja valmistukseen liittyvän teknologian kuljetus
Euroopan unionin ulkopuolelle on sallittua ainoastaan sellaisiin maihin, jotka on asianmukaisesti
valtuutettu käyttämään satelliittipalvelua Euroopan unionin kanssa tehdyn sopimuksen nojalla, jollei
muualla toisin säädetä. Edellä tarkoitetun viennin edellytyksenä on ulkoministeriön myöntämä lupa.
Ulkoministeriön on kuultava Liikenne- ja viestintävirastoa ennen luvan myöntämistä.
Satelliittipalvelun käyttöön, kehittämiseen ja valmistukseen liittyvää teknologiaa saa siirtää
Euroopan unionin jäsenmaihin vain Euroopan komission päätöksessä säädetyillä ehdoilla. Edellä
tarkoitetun siirron edellytyksenä on ulkoministeriön myöntämä lupa. Ulkoministeriön on kuultava
Liikenne- ja viestintävirastoa ennen luvan myöntämistä.
Edellä 1 ja 2 momentissa tarkoitetun teknologian vientiä, välitystä ja siirtoja valvoo Tulli.
Vienneissä tavaranhaltijan tulee esittää 1 momentissa tarkoitettu ulkoministeriön myöntämä lupa
ilmoitettaessa tavaroita Tullille. Myös luvan mukaisten tavaroiden on tällöin oltava Tullin
tarkastettavissa. Euroopan unionin sisäisissä siirroissa tavaranhaltijan tulee esittää 2 momentissa
tarkoitettu ulkoministeriön myöntämä lupa Tullille tavaroiden poistuessa maasta
rajatullitoimipaikassa. Myös luvan mukaisten tavaroiden on tällöin oltava Tullin tarkastettavissa.

X OSA
VIESTINNÄN JA PALVELUJEN JATKUVUUDEN
TURVAAMINEN
33 luku
Tietoturvan ja häiriöiden hallinta sekä häiriöistä ilmoittaminen
272 § (23.11.2018/1003)
Toimenpiteet tietoturvan toteuttamiseksi
Viestinnän välittäjällä ja lisäarvopalvelun tarjoajalla sekä niiden lukuun toimivalla on oikeus ryhtyä 2
momentissa tarkoitettuihin välttämättömiin toimiin tietoturvasta huolehtimiseksi: (18.1.2019/52)
1) viestintäverkkojen tai niihin liitettyjen palvelujen sekä tietojärjestelmien tietoturvalle haittaa
aiheuttavien häiriöiden havaitsemiseksi, estämiseksi, selvittämiseksi ja esitutkintaan saattamiseksi;
2) viestin lähettäjän tai viestin vastaanottajan viestintämahdollisuuksien turvaamiseksi; tai
3) viestintäpalvelujen kautta laajamittaisesti toteutettavien rikoslain 37 luvun 11 §:ssä tarkoitettujen
maksuvälinepetosten valmistelun ehkäisemiseksi.
Edellä 1 momentissa tarkoitetut toimet voivat käsittää:
1) viestin sisältöä koskevan automaattisen selvittämisen;
2) viestien välittämisen ja vastaanottamisen automaattisen estämisen tai rajoittamisen;
3) tietoturvaa vaarantavien haitallisten tietokoneohjelmien automaattisen poistamisen viesteistä;
4) muut 1–3 kohdassa tarkoitettuihin rinnastettavat teknisluonteiset toimenpiteet.
Jos viestin tyypin, muodon tai muun vastaavan seikan perusteella on ilmeistä, että viesti sisältää
haitallisen tietokoneohjelman tai käskyn eikä 2 momentin 1 kohdassa tarkoitetulla toimella pystytä
turvaamaan 1 momentissa tarkoitettujen tavoitteiden toteutumista, yksittäisen viestin sisältöä saa
käsitellä manuaalisesti. Manuaalisesta viestin sisällön käsittelystä on ilmoitettava viestin lähettäjälle
ja vastaanottajalle, jollei ilmoittamisella todennäköisesti vaaranneta 1 momentissa tarkoitettujen
tavoitteiden toteutumista.
Tässä pykälässä tarkoitetut toimenpiteet on toteutettava huolellisesti ja ne on mitoitettava
suhteessa torjuttavan häiriön vakavuuteen. Toimenpiteitä toteutettaessa ei saa rajoittaa
sananvapautta taikka luottamuksellisen viestin tai yksityisyyden suojaa enempää kuin on
välttämätöntä 1 momentissa tarkoitettujen tavoitteiden turvaamiseksi. Toimenpiteet on lopetettava,
jos niiden toteuttamiselle ei enää ole tässä pykälässä säädettyjä edellytyksiä.
Liikenne- ja viestintävirasto voi antaa tarkempia määräyksiä tässä pykälässä tarkoitettujen
toimenpiteiden teknisestä toteuttamisesta.

273 § (23.11.2018/1003)
Velvollisuus korjata häiriö
Jos viestintäverkko, viestintäpalvelu tai laite aiheuttaa merkittävää haittaa tai häiriötä
viestintäverkolle, viestintäpalvelulle, viestintäverkkoon liitetylle muulle palvelulle, laitteelle,
viestintäverkon käyttäjälle tai muulle henkilölle, teleyrityksen tai muun viestintäverkon tai laitteen
haltijan on välittömästi ryhdyttävä toimenpiteisiin tilanteen korjaamiseksi ja tarvittaessa irrotettava
viestintäverkko, viestintäpalvelu tai laite yleisestä viestintäverkosta.
Tässä pykälässä tarkoitetut toimenpiteet on toteutettava huolellisesti ja ne on mitoitettava
suhteessa torjuttavan häiriön vakavuuteen. Toimenpiteitä toteutettaessa ei saa rajoittaa
sananvapautta taikka luottamuksellisen viestin tai yksityisyyden suojaa enempää kuin on
välttämätöntä 1 momentissa tarkoitettujen tavoitteiden turvaamiseksi. Toimenpiteet on lopetettava,
jos niiden toteuttamiselle ei enää ole tässä pykälässä säädettyjä edellytyksiä.
Liikenne- ja viestintävirasto voi 1 momentissa tarkoitetussa tapauksessa päättää
korjaustoimenpiteistä sekä verkon, palvelun tai laitteen irrottamisesta.

274 § (23.11.2018/1003)
Häiriöilmoitukset tilaajalle ja käyttäjälle
Teleyrityksen on ilmoitettava viipymättä tilaajalle ja käyttäjälle, jos sen palveluun kohdistuu tai sitä
uhkaa merkittävä tietoturvaloukkaus taikka muu tapahtuma, joka estää viestintäpalvelun
toimivuuden tai häiritsee sitä olennaisesti. Lisäarvopalvelun tarjoajan on ilmoitettava viipymättä
käyttäjälle palveluunsa kohdistuvasta merkittävästä tietoturvaloukkauksesta tai sen uhkasta.
Teleyrityksen ja lisäarvopalvelun tarjoajan on ilmoituksessa kerrottava häiriön tai sen uhkan arvioitu
kesto. Lisäksi on kerrottava tilaajien ja käyttäjien käytettävissä olevista suojautumistoimenpiteistä,
niiden todennäköiset kustannukset sekä mistä tilaaja tai käyttäjä saa lisätietoja. Teleyrityksen ja
lisäarvopalvelun tarjoajan on säilytettävä tiedot ilmoituksista.
Teleyrityksen on tiedotettava toimenpiteistä, joihin se on ryhtynyt 1 momentissa tarkoitetussa
tilanteessa sekä niiden mahdollisista vaikutuksista palvelun käyttöön.
Liikenne- ja viestintävirasto voi antaa tarkempia määräyksiä tässä pykälässä tarkoitetun ilmoituksen
ja tiedottamisen sisällöstä ja muodosta sekä ilmoituksen säilyttämisestä.

275 § (30.12.2020/1207)
Häiriöilmoitukset Liikenne- ja viestintävirastolle

Teleyrityksen on ilmoitettava viipymättä Liikenne- ja viestintävirastolle, jos sen palveluun kohdistuu
tai sitä uhkaa merkittävä tietoturvaloukkaus taikka muu tapahtuma, joka estää viestintäpalvelun
toimivuuden tai häiritsee sitä olennaisesti. Teleyrityksen on ilmoitettava myös ilman aiheetonta
viivästystä häiriön tai sen uhan arvioitu kesto ja vaikutukset, korjaustoimenpiteet sekä ne
toimenpiteet, joilla häiriön toistuminen pyritään estämään. Liikenne- ja viestintävirasto toimittaa
komissiolle ja Euroopan unionin kyberturvallisuusvirastolle vuosittain tiivistelmäraportin
ilmoituksista.
Edellä 247 a §:ssä tarkoitetun verkossa toimivan markkinapaikan tarjoajan, hakukonepalvelun
tarjoajan sekä pilvipalvelun tarjoajan on ilmoitettava viipymättä Liikenne- ja viestintävirastolle sen
palveluun kohdistuvasta merkittävästä tietoturvallisuuteen liittyvästä häiriöstä.
Jos häiriöistä ilmoittaminen on yleisen edun mukaista, Liikenne- ja viestintävirasto voi velvoittaa
teleyrityksen tai palvelun tarjoajan tiedottamaan asiasta tai kuultuaan ilmoitusvelvollista tiedottaa
asiasta itse.
Liikenne- ja viestintävirasto voi antaa tarkempia määräyksiä siitä, milloin 1 momentissa tarkoitettu
häiriö on merkittävä, sekä 1 ja 2 momentissa tarkoitettujen ilmoitusten sisällöstä, muodosta ja
toimittamisesta.
Liikenne- ja viestintäviraston on arvioitava, koskeeko 1 ja 2 momentissa tarkoitettu häiriö muita
Euroopan unionin jäsenvaltioita ja ilmoitettava tarvittaessa muille asiaan liittyville jäsenvaltioille.
Edellä 1 momentissa tarkoitetusta häiriöstä on lisäksi tarvittaessa ilmoitettava Euroopan unionin
kyberturvallisuusvirastolle.

276 § (23.11.2018/1003)
Häiriötilanteiden yhteistoimintaryhmä
Liikenne- ja viestintävirasto voi häiriötilanteita varten asettaa yhteistoimintaryhmän, jossa ovat
edustettuina:
1) teleyritykset;
2) sähkömarkkinalaissa (588/2013) tarkoitetut verkon- ja jakeluverkonhaltijat;
3) 1 ja 2 kohdassa mainittujen lukuun toimivat urakoitsijat;
4) muut kuin 1–3 kohdassa mainitut toimijat, joiden osallistuminen katsotaan
tarkoituksenmukaiseksi.
Ryhmän tehtävänä on:
1) suunnitella ja sovittaa yhteen valmiuslain mukaisten poikkeusolojen sekä normaaliolojen
häiriötilanteiden hallinnassa tarvittavia toimenpiteitä;
2) hankkia ja toimittaa häiriötilanteiden hallinnassa tarpeellisia tietoja Liikenne- ja viestintäviraston
päätöksenteon tueksi; sekä
3) välittää ryhmän kokoamaa ja analysoimaa häiriötilanteita koskevaa tietoa sellaisille toimijoille,
jotka voivat vähentää häiriötilanteiden haitallisia vaikutuksia yhteiskunnalle.
Sen lisäksi mitä viranomaisten toiminnan julkisuudesta annetussa laissa säädetään, Liikenne- ja
viestintävirasto voi salassapitosäännösten estämättä luovuttaa häiriötilanteen hallinnassa tarvittavia
tietoja yhteistoimintaryhmän jäsenelle, jos tiedot ovat välttämättömiä ryhmän tehtävien
hoitamiseksi eivätkä sisällä luottamuksellisia viestejä, välitystietoja tai sijaintitietoja.
Yhteistoimintaryhmän jäseneen sovelletaan tämän pykälän mukaisissa tehtävissä viranomaisten
toiminnan julkisuudesta annetun lain 6 luvun vaitiolovelvollisuutta ja hyväksikäyttökieltoa koskevia
säännöksiä sekä rikosoikeudellista virkavastuuta koskevia säännöksiä. Vahingonkorvausvastuusta
säädetään vahingonkorvauslaissa (412/1974).

277 § (23.11.2018/1003)
Radiohäiriöiden poistaminen
Jos radiolaitteen toiminta häiritsee turvallisuusradioviestintää, radiolaitteen käyttö on heti
keskeytettävä.
Jos radiolähetin aiheuttaa radioviestinnälle tai muille radiolaitteille häiriötä, radiolähettimen haltijan
ja omistajan on poistettava häiriö tai rajoitettava sitä. Jos häiriö johtuu radiovastaanottimen tai siihen
liitetyn erillisen antennin tai antennijärjestelmän teknisistä ominaisuuksista, häiriön poistaminen on
radiovastaanottimen haltijan ja omistajan vastuulla, jos tässä laissa säädetystä tai toimilupaehdoista
ei muuta johdu.
Liikenne- ja viestintävirasto voi päättää, mihin muihin radiolaitteen teknisiä ominaisuuksia tai
käyttöä koskeviin toimiin radiolaitteen haltijan ja omistajan on ryhdyttävä häiriön ja sen vaikutusten
ehkäisemiseksi ja rajoittamiseksi.
Jos sekä häiriön aiheuttava että häiritty radiolaite ovat tämän lain sekä sen nojalla annettujen
säännösten ja määräysten mukaiset, ja jollei häiriö ole vähäinen tai jollei häiriö johdu
radiovastaanottimeen liitetyn erillisen antennin tai antennijärjestelmän häiriönsieto-ominaisuuksista,
Liikenne- ja viestintävirasto tekee osapuolille ehdotuksen toimenpiteiksi, joilla häiriö voidaan
poistaa tai sen vaikutuksia rajoittaa.
Jos osapuolet eivät voi sopia häiriön poistamiseksi tarpeellisista toimenpiteistä taikka niistä
aiheutuvien kustannusten määrästä tai jakamisesta, Liikenne- ja viestintävirasto ratkaisee asian
päätöksellään.
Edellä 2–4 momentissa tarkoitettua menettelyä sovelletaan myös silloin, kun radiolaite
aiheuttaa häiriötä televerkolle, telepäätelaitteelle tai sähkölaitteistolle, jonka häiriönsietoominaisuudet ovat tämän lain tai sähköturvallisuuslain nojalla annettujen säännösten ja määräysten
mukaiset.
Liikenne- ja viestintävirasto voi antaa määräykset 4 momentissa tarkoitetun radiovastaanottimeen
liitettävän erillisen antennin tai antennijärjestelmän teknisistä ominaisuuksista.

34 luku
Hätäpuheluiden ja viranomaisten tiedotteiden välittäminen
278 § (30.12.2020/1207)
Yleinen hätänumero
Teleyritys on velvollinen osaltaan huolehtimaan siitä, että käyttäjät saavat puhelimitse, tekstiviestillä
sekä muulla hätäkeskustoiminnasta annetussa laissa (692/2010) säädetyllä tavalla yhteyden
maksutta yleiseen hätänumeroon 112.
Teleyrityksen on viipymättä ilmoitettava hätäkeskukselle, meripelastuskeskukselle ja
meripelastuslohkokeskukselle 1 momentissa tarkoitettujen hätäilmoitusten välittämisen kannalta
merkittävistä viestintäverkon, verkkopalvelun ja viestintäpalvelun vikatilanteista ja häiriötilanteista.
Liikenne- ja viestintävirasto voi antaa tarkempia määräyksiä 1 momentissa säädetyn velvollisuuden
täyttämiseksi välttämättömistä teknisistä toimenpiteistä.

279 § (30.12.2020/1207)
Velvollisuus välittää vaaratiedotteita
Teleyritys sekä se, jolla on 34 §:ssä tarkoitettu lupa radiotoiminnan harjoittamiseen tai 26 §:ssä
tarkoitettu ohjelmistotoimilupa yleisen edun televisiotoiminnan harjoittamiseen, on velvollinen
välittämään viivytyksettä yleisölle vaaratiedotteen, jonka antamisesta säädetään vaaratiedotteesta
annetussa laissa (466/2012, vaaratiedotelaki). Vaaratiedotteen vastaanottamisesta ei saa periä
käyttäjältä erillistä korvausta.
Edellä 1 momentissa tarkoitetun toiminnanharjoittajan on huolehdittava siitä, että vaaratiedote
voidaan välittää myös normaaliolojen häiriötilanteissa ja valmiuslaissa tarkoitetuissa poikkeusoloissa.
Toiminnanharjoittajan on myös osallistuttava vaaratiedotusjärjestelmän viranomaisen aloitteesta
tapahtuvaan säännölliseen testaamiseen.
Yleisradio Oy:n velvollisuudesta välittää vaaratiedote ja varautua televisio- ja radiotoiminnan
hoitamiseen poikkeusoloissa säädetään Yleisradio Oy:stä annetun lain 7 §:n 2 momentin 7
kohdassa.
Vaaratiedotteen sisältöä ei saa muuttaa sitä välitettäessä.
Liikenne- ja viestintävirasto voi antaa tarkempia määräyksiä 1 momentissa tarkoitetusta
vaaratiedotteiden välittämisestä ja vasteajoista sekä 2 momentissa tarkoitetusta välittämiseen
varautumisesta.

280 § (30.12.2020/1207)
Teleyrityksen velvollisuus välittää kohdennettu viranomaistiedote
Kohdennetulla viranomaistiedotteella tarkoitetaan ihmisten tai omaisuuden suojelemiseksi
välitettävää tiedotetta, joka välitetään matkaviestinverkossa tekstiviestillä tai muulla viestillä tietyllä
alueella tai alueilla oleviin päätelaitteisiin tai liittymiin tilanteessa, jossa väestön tiedottaminen on
ihmisten henkeen, terveyteen tai omaisuuteen kohdistuvan uhkan vuoksi välttämätöntä muissa
kuin vaaratiedotteesta annetun lain 4 §:ssä tarkoitetuissa vaaratiedotteella varoittamista
edellyttävissä olosuhteissa.
Teleyritys on velvollinen välittämään kohdennetun viranomaistiedotteen, jos tiedote tulee
välitettäväksi Hätäkeskuslaitokselta.
Kohdennetun viranomaistiedotteen välittämisestä päättää toimivaltainen ministeriö.
Kohdennettu viranomaistiedote tulee välittää viranomaisen päättämillä kielillä ja määräämillä alueilla
tiedotteen välittämishetkellä sijaitseviin päätelaitteisiin tai liittymiin. Teleyritys ei saa muuttaa
kohdennetun viranomaistiedotteen sisältöä.
Kohdennettu viranomaistiedote on välitettävä heti, kun se on mahdollista tavanomaista verkko- ja
viestintäpalvelua kohtuuttomasti haittaamatta.
Liikenne- ja viestintävirasto voi antaa tarkempia määräyksiä kohdennettujen viranomaistiedotteiden
välittämisestä, vasteajoista ja välittämiseen varautumisesta.

35 luku
Varautuminen
281 §
Velvollisuus varautua normaaliolojen häiriötilanteisiin ja poikkeusoloihin
Teleyrityksen on huolehdittava siitä, että sen toiminta jatkuu mahdollisimman häiriöttömästi myös
normaaliolojen häiriötilanteissa sekä valmiuslaissa tarkoitetuissa poikkeusoloissa.
Huoltovarmuuden turvaamisen kannalta keskeisten radiotaajuuksien käyttäjien ja käyttäjäryhmien
on huolehdittava radiotaajuuksien riittävän häiriöttömästä ja tehokkaasta käytöstä normaaliolojen
häiriötilanteissa ja valmiuslaissa tarkoitetuissa poikkeusoloissa. Liikenne- ja viestintäministeriö
päättää keskeisistä radiotaajuuksien käyttäjistä ja käyttäjäryhmistä Huoltovarmuuskeskuksen
esityksestä.

282 § (23.11.2018/1003)
Varautumissuunnittelu
Edellä 281 §:ssä tarkoitetun varautumisvelvollisen on arvioitava riskit, jotka voivat vaarantaa
toiminnan jatkuvuuden, ja sen on niiden perusteella suunniteltava, miten sen toiminta jatkuu
normaaliolojen häiriötilanteissa ja valmiuslain 9 luvun mukaisia toimivaltuuksia käytettäessä.
Varautumisvelvollisen on Liikenne- ja viestintäviraston pyynnöstä toimitettava
varautumissuunnitteluaan koskevat tiedot Liikenne- ja viestintävirastolle. Toimitettuja tietoja
koskevista muutoksista on ilmoitettava viipymättä Liikenne- ja viestintävirastolle.
Varautumisvelvollisen on Liikenne- ja viestintäviraston pyynnöstä yksittäistapauksissa ilmoitettava,
miten se varautuu yksittäiseen häiriötilanteeseen tai sellaisen uhkaan ja mihin
varautumissuunnittelunsa mukaisiin toimiin se on tilanteen johdosta ryhtynyt tai aikoo ryhtyä.
Tässä pykälässä tarkoitetut velvollisuudet eivät koske viranomaisia.

283 § (30.12.2020/1207)
Viestintäverkon kriittisen järjestelmän palauttaminen Suomeen
Teleyrityksen on huolehdittava siitä, että sen tarjoaman internetyhteyspalvelun, puhelinpalvelun,
tekstiviestipalvelun ja 227 §:ssä tarkoitettujen ohjelmistojen siirtämisen kannalta kriittinen
viestintäverkon järjestelmä sekä sen ohjaus, ylläpito ja hallinta voidaan valmiuslain 60 §:n 1
momentin 8 kohdan mukaista toimivaltuutta käytettäessä viipymättä palauttaa Suomeen ja että
teleyrityksen tarjoamaa palvelua tai järjestelmää voidaan ylläpitää mainitun pykälän 1 momentin
mukaisessa menettelyssä määritellystä paikasta. Velvollisuus ei koske merkitykseltään vähäisiä
viestintäpalveluja.

284 § (23.11.2018/1003)
Tarkemmat säännökset varautumisesta
Liikenne- ja viestintävirasto voi antaa varautumisvelvollisuutta koskevia tarkempia määräyksiä.
Määräykset voivat koskea:
1) 282 §:ssä tarkoitettuun varautumissuunnitteluun liittyviä asiakirjoja ja niiden tarkempaa sisältöä;
2) teknisiä toimenpiteitä tietoturvaloukkausten vahingollisten vaikutusten minimoimiseksi;
3) 283 §:ssä tarkoitetun velvoitteen teknistä toteuttamista;
4) taajuuksien käyttöä;
5) muita 1–4 kohdassa tarkoitettuihin verrattavia teknisiä kysymyksiä.

XI OSA
VIRANOMAISMAKSUT JA -KORVAUKSET
36 luku
Viranomaismaksut
285 §
Hakemusmaksu
Tässä laissa säädetyn toimiluvan hakija on velvollinen suorittamaan toimilupaviranomaiselle
hakemuksen yhteydessä maksun, jonka määrä on:
1) 6 §:n 1 momentissa säädetystä verkkotoimiluvasta ja 22 §:n 1 momentissa säädetystä
maanpäällisen televisiotoiminnan harjoittamiseen myönnettävästä ohjelmistotoimiluvasta 5 000
euroa;
2) 22 §:n 1 momentissa ja 34 §:n 1 momentissa säädetystä radiotoiminnan harjoittamiseen
myönnettävästä ohjelmistotoimiluvasta 1 500 euroa;
3) 9 §:ssä säädetystä verkkotoimiluvasta 1 000 euroa;
4) 28 §:ssä säädetystä lyhytaikaisesta ohjelmistotoimiluvasta 300 euroa.
Hakemusmaksua ei tarvitse suorittaa viranomaisverkkoa koskevasta toimilupahakemuksesta.
Hakemusmaksua ei palauteta, vaikka toimilupahakemuksesta luovuttaisiin tai se hylättäisiin.

286 § (23.11.2018/1003)
Huutokaupan osallistumismaksu
Liikenne- ja viestintävirastolle huutokaupan järjestämisestä aiheutuvien hallinnollisten kustannusten
kattamiseksi 11 §:ssä säädettyyn huutokauppaan ilmoittautunut yritys tai yhteisö on velvollinen
suorittamaan Liikenne- ja viestintävirastolle osallistumismaksun. Osallistumismaksun määrästä
säädetään valtioneuvoston asetuksella.
Osallistumismaksua ei palauteta, vaikka yritys tai yhteisö ei tekisi tarjouksia huutokaupassa.
Maksu määrätään maksettavaksi Liikenne- ja viestintäviraston päätöksellä.

287 § (23.11.2018/1003)
Toimilupamaksu
Teleyritys, jolle on 11 §:n nojalla myönnetty verkkotoimilupa, on velvollinen suorittamaan
toimilupaviranomaiselle toimilupamaksun. Toimilupamaksu on 11 §:n 1 momentissa säädetty
hyväksytty korkein tarjous.
Toimilupamaksu maksetaan toimilupakauden aikana erissä. Toimilupamaksun ensimmäinen erä
voidaan kuitenkin periä jo ennen toimilupakauden alkamista. Maksuaikataulusta säädetään muilta
osin valtioneuvoston asetuksella. Maksu määrätään maksettavaksi Liikenne- ja viestintäviraston
päätöksellä. (30.12.2020/1207)

288 §
Markkinaehtoinen taajuusmaksu
Liikenne- ja viestintävirasto perii vuosittain valtiolle maksettavan markkinaehtoisen taajuusmaksun
valtioneuvoston 6 §:n 1 momentin nojalla tele- ja televisiotoimintaan vastikkeetta myöntämän
verkkotoimiluvan, 17 a §:n nojalla jatketun verkkotoimiluvan ja 17 b §:n nojalla uusitun
verkkotoimiluvan haltijalta sekä puolustusvoimilta. Maksu peritään taajuuksista, jotka on osoitettu
39 §:ssä säädetyllä radioluvalla:
1) verkkotoimiluvan haltijalle;
2) verkkotoimiluvan haltijan verkolle, jota käytetään muuhun televisiotoimintaan kuin yleisen edun
televisiotoimintaan;
3) tai 96 §:n nojalla annetulla Liikenne- ja viestintäviraston määräyksellä puolustusvoimien käyttöön.
(30.12.2020/1207)
Markkinaehtoinen taajuusmaksu määräytyy seuraavan kaavan mukaisesti:
B•K1•Kasuk•Ktark •9 300
Kaavan kertoimilla tarkoitetaan:
1) B on taajuusmäärä, jonka suuruus on toimiluvanhaltijan verkolle tai puolustusvoimille
käytettäväksi osoitettu taajuusmäärä megahertseinä (MHz);
2) K1 on taajuusaluekerroin, jonka suuruus määräytyy käyttöön osoitetun taajuusalueen teknisen ja
taloudellisen käytettävyyden perusteella;
3) Kasuk on väestöpeittokerroin, jonka suuruus määräytyy sen perusteella, kuinka paljon asukkaita
taajuuksien käyttöoikeusalueella on suhteessa Suomen väkilukuun. Väestöpeittokertoimen arvo on
1 koko Suomen kattavalta käyttöoikeusalueelta;
4) Ktark on käyttötarkoituskerroin, jonka suuruus määräytyy sen perusteella, mikä on taajuuksien
käyttötarkoitus;
5) laskennallinen taajuuksien taloudellinen arvo on 9 300 megahertsiä kohden.
Taajuusaluekertoimet ovat seuraavat:
146–174

MHz

1,9

174,001–240

MHz

2,0

400–862

MHz

2,0

862,001–960

MHz

1,4

1 215–2 200

MHz

1,0

2 200,001–2 700

MHz

0,6

3 400–4 200

MHz

0,4

12 000–14 500

MHz

0,25

17 100–19 700

MHz

0,25

19 700,001–39 000 MHz

0,2

Käyttötarkoituskertoimet ovat seuraavat:
teletoiminta

1,0

televisiotoiminta

0,25

sotilaallinen maanpuolustus 0,15

289 § (23.11.2018/1003)
Tietoyhteiskuntamaksu
Tämän lain nojalla ilmoituksenvaraista tai toimiluvanvaraista toimintaa harjoittava teleyritys on
velvollinen suorittamaan Liikenne- ja viestintävirastolle vuotuisen tietoyhteiskuntamaksun.
Tietoyhteiskuntamaksua ei peritä televisio- tai radiotoiminnan taikka televisio-ohjelmien tai radioohjelmien edelleen lähettämisen liikevaihdosta.
Tietoyhteiskuntamaksu on 0,12 prosenttia teleyrityksen Suomessa harjoittaman teletoiminnan
liikevaihdosta maksun määräämistä edeltävällä tilikaudella. Jos liikevaihto on kuitenkin alle
300 000 euroa, maksuvelvollisuutta ei ole. (30.12.2020/1207)
3 momenttia sovelletaan 1.3.2021 alkaen.
Tietoyhteiskuntamaksun määräytymisestä toiminnan ensimmäisenä vuotena säädetään 292 §:ssä.
Tietoyhteiskuntamaksua ei palauteta, vaikka teleyritys lopettaisi toimintansa kesken maksukauden.

290 § (23.11.2018/1003)
Tietoyhteiskuntamaksun määräytymisen perusteena oleva liikevaihto
Jos teleyritys kuuluu kirjanpitolain 1 luvun 6 §:n mukaiseen konserniin, teleyrityksen maksun
perusteena on yrityksen osuus samaan konserniin kuuluvien maksuvelvollisten teleyritysten
Suomessa harjoittaman teletoiminnan yhteisestä liikevaihdosta vähennettynä yhtiöiden
keskinäisellä tästä toiminnasta syntyneellä liikevaihdolla. Sama koskee emoyhtiötä, joka ei ole
suomalainen.
Jos teleyrityksen konsernisuhteissa on edellisen tilikauden päättymisen ja maksupäätöksen
antamisajankohdan välisenä aikana tapahtunut muutoksia, maksu määräytyy sen perusteella, mikä
yrityksen osuus on ollut edellisen päättyneen tilikauden teletoiminnan liikevaihdosta.
Jos teletoiminta on edellisen vuoden tilikauden päättymisen ja maksupäätöksen antamisajankohdan
välisenä aikana luovutettu toiselle yritykselle, maksuvelvollisuus kohdistuu siihen yritykseen, joka
harjoittaa yleistä teletoimintaa maksupäätöksen antamisajankohtana. Sen maksua määrättäessä
otetaan huomioon luovutetun teletoiminnan päättyneeltä tilikaudelta vahvistettu liikevaihto.
Jos teleyrityksen tilikausi poikkeaa kalenterivuodesta, sen liikevaihto muunnetaan kalenterivuoden
liikevaihtoa vastaavaksi kertomalla se luvulla 12 ja jakamalla se tilikauden kuukausien lukumäärällä.
Liikenne- ja viestintäministeriön asetuksella voidaan antaa tarkempia säännöksiä siitä, miten
maksun määräämiseksi tarpeelliset tiedot on ilmoitettava Liikenne- ja viestintävirastolle.

291 § (23.11.2018/1003)
Tietoyhteiskuntamaksun määrääminen
Tietoyhteiskuntamaksu peritään vuosittain yhdessä erässä. Tietoyhteiskuntamaksu määrätään
maksettavaksi Liikenne- ja viestintäviraston päätöksellä. Tarkempia säännöksiä maksun
täytäntöönpanosta voidaan antaa liikenne- ja viestintäministeriön asetuksella.

292 § (23.11.2018/1003)
Tietojen ilmoittaminen Liikenne- ja viestintävirastolle sekä
maksuvelvollisuuden määräytyminen eräissä poikkeustilanteissa
Liikenne- ja viestintävirastolla on oikeus saada teleyrityksiltä tietoyhteiskuntamaksun määräämistä
varten tiedot teletoiminnan maksun määräämistä edeltävän kauden liikevaihdosta. Konserniin
kuuluvien yritysten tulee lisäksi toimittaa selvitys siitä, mitkä konsernin yritysten keskinäisestä
teletoiminnasta syntyneet erät on 290 §:n 1 momentin mukaisesti vähennetty teletoiminnan
liikevaihdosta. Teleyrityksen tulee toimittaa tiedot Liikenne- ja viestintävirastolle yhden kuukauden
kuluessa tilinpäätöksen vahvistamisesta. Lisäksi teleyrityksen tulee toimittaa jäljennös vahvistetusta
tilinpäätöksestä ja konsernitilinpäätöksestä.
Liikenne- ja viestintävirasto voi arvioida maksun perusteena olevan liikevaihdon, jos siitä ei
puuttuvan tilinpäätöksen tai muun siihen verrattavan erittäin painavan syyn vuoksi voida saada
riittävän luotettavaa selvitystä.
Arvioinnissa on otettava huomioon:
1) teleyrityksen toiminnan laajuus;
2) teleyrityksen markkina-asema;
3) tiedot teleyrityksen tarjoamista palveluista, asiakasmääristä ja laskutuksesta;
4) vertailutiedot muista vastaavaa palveluntarjontaa harjoittavista teleyrityksistä;
5) muut 1–4 kohdassa mainittuihin rinnastettavat, teleyrityksen liikevaihtoon vaikuttavat seikat.
Liikenne- ja viestintäviraston on ennen liikevaihdon arviointia kehotettava teleyritystä antamaan
tietoyhteiskuntamaksun määräämistä varten tarvittavat tiedot Liikenne- ja viestintäviraston
asettamassa kohtuullisessa määräajassa. Kehotuksessa on mainittava, että Liikenne- ja
viestintävirasto arvioi liikevaihdon, jos tietoja ei anneta.

293 § (30.12.2020/1207)
Televisio- ja radiotoiminnan valvontamaksu
Yleisradio Oy sekä televisio- tai radiotoiminnan harjoittaja, jolla on 22 §:n 1 momentissa tai 34 §:n 1
momentissa tarkoitettu ohjelmistotoimilupa, ovat velvollisia suorittamaan televisio- ja
radiotoiminnan valvontamaksun.
Maksuvelvollisuus alkaa kalenterivuonna, jona televisio- tai radiotoiminnan harjoittajan toimiluvan
saamisesta on kulunut 6 kuukautta. Televisio- ja radiotoiminnan valvontamaksua ei palauteta,
vaikka televisio- tai radiotoiminnan harjoittaja lopettaa toimintansa kesken kalenterivuotta.

294 § (23.11.2018/1003)
Televisio- ja radiotoiminnan valvontamaksun määrä
Televisio- ja radiotoiminnan vuosittaiset valvontamaksut ovat seuraavat:
1) Yleisradio Oy:n maksu on 220 000 euroa;
2) muuta kuin alueellista televisiotoimintaa harjoittavan toimiluvanhaltijan maksu on 14 000 euroa
kutakin toimiluvan mukaista televisio-ohjelmistoa kohden lukuun ottamatta rinnakkaislähetyksiä;
3) alueellista televisiotoimintaa harjoittavan toimiluvanhaltijan maksu on 600 euroa kutakin
toimiluvan mukaista televisio-ohjelmistoa kohden;
4) radiotoimintaa valtakunnallisen tai siihen rinnastetun toimiluvanvaraisen käytön taajuuksilla
harjoittavan toimiluvanhaltijan maksu on 6 000 euroa kutakin toimiluvan mukaista radioohjelmistoa kohden;
5) radiotoimintaa alueellisen tai paikallisen toimiluvanvaraisen käytön taajuuksilla harjoittavan
toimiluvanhaltijan maksu on 600 euroa kutakin toimiluvan mukaista radio-ohjelmistoa kohden;
6) vain televisioverkossa radiotoimintaa harjoittavan toimiluvanhaltijan maksu on 6 000 euroa
kutakin toimiluvan mukaista radio-ohjelmistoa kohden lukuun ottamatta rinnakkaislähetyksiä.
Televisio- ja radiotoiminnan valvontamaksu peritään vuosittain kahdessa erässä. Maksu määrätään
maksettavaksi Liikenne- ja viestintäviraston päätöksellä.

295 § (23.11.2018/1003)
Verkkotunnusmaksu
Verkkotunnusvälittäjä on velvollinen suorittamaan verkkotunnuksen merkitsemisestä
verkkotunnusrekisteriin ja merkinnän uudistamisesta Liikenne- ja viestintävirastolle
verkkotunnusmaksun. Maksun suorittamisesta on annettava selvitys verkkotunnusta merkittäessä.
Maksun määrästä säädetään valtion maksuperustelaissa.

296 § (23.11.2018/1003)
Numerointimaksu
Teleyritys ja muu numeron tai tunnuksen vastaanottava on velvollinen suorittamaan Liikenne- ja
viestintävirastolle numeron tai tunnuksen käytöstä ja numeroinnin hallinnosta ja valvonnasta
aiheutuvien kustannusten kattamiseksi kiinteän maksun, joka määräytyy sen mukaan, kuinka
suuren osuuden käytettävissä olevasta numeroavaruudesta käyttöön otettu numero kuluttaa.
Maksun määrästä säädetään valtion maksuperustelaissa.

297 §
Viranomaismaksujen periminen
Jos tässä luvussa tarkoitettua maksua ei suoriteta viimeistään eräpäivänä, maksamattomalle
määrälle peritään vuotuista viivästyskorkoa korkolain 4 §:ssä tarkoitetun korkokannan mukaan.
Viivästyskoron sijasta viranomainen voi periä viiden euron viivästysmaksun, jos viivästyskoron
määrä jäisi tätä pienemmäksi.
Tässä luvussa tarkoitettu maksu on suoraan ulosottokelpoinen. Sen perimisestä säädetään verojen
ja maksujen täytäntöönpanosta annetussa laissa.

37 luku
Viranomaiskorvaukset
298 §
Varautumisesta aiheutuneet kustannukset
Teleyrityksellä sekä televisio- ja radiotoiminnan harjoittajalla on oikeus saada 35 luvussa
tarkoitetusta varautumisesta aiheutuneista kustannuksista korvaus huoltovarmuuden turvaamisesta
annetussa laissa (1390/1992) tarkoitetusta huoltovarmuusrahastosta, jos kustannukset ovat
teleyrityksen tai televisio- tai radiotoiminnan harjoittajan toiminnan luonne ja laajuus huomioon
ottaen huomattavia.
Kustannusten korvaamisesta päättää Huoltovarmuuskeskus, jonka tulee pyytää korvaushakemusta
koskeva lausunto liikenne- ja viestintäministeriöltä.

299 § (23.11.2018/1003)
Viranomaisten avustamiseksi hankittujen järjestelmien kustannukset
Teleyrityksellä on oikeus saada valtion varoista korvaus yksinomaan viranomaisen avustamiseksi
hankittujen järjestelmien, laitteistojen ja ohjelmistojen investoinneista ja ylläpidosta aiheutuneista
välittömistä kustannuksista. Kustannusten korvaamisesta päättää tarvittaessa Liikenne- ja
viestintävirasto.
Korvauksen maksaa viranomainen, jonka avustamiseksi hankinta on tehty.
Teleyritys ei saa käyttää viranomaisen korvaamia järjestelmiä, laitteistoja tai ohjelmistoja
kaupalliseen toimintaansa, ellei siitä ole nimenomaisesti sovittu viranomaisen ja teleyrityksen välillä.

300 §
Vaaratiedotteen välittämisjärjestelmän kustannukset
Yrityksellä, jonka velvollisuus on suunnitella, rakentaa ja ylläpitää viestintäverkot ja viestintäpalvelut
243 §:n 1 momentin 15 kohdan mukaisesti, on oikeus saada korvaus velvoitteen aiheuttamista
kustannuksista huoltovarmuuden turvaamisesta annetussa laissa tarkoitetusta
huoltovarmuusrahastosta, jos kustannukset ovat yrityksen toiminnan luonne ja laajuus huomioon
ottaen huomattavia.
Kustannusten korvaamisesta päättää Huoltovarmuuskeskus, jonka tulee pyytää korvaushakemusta
koskeva lausunto liikenne- ja viestintäministeriöltä.

301 § (23.11.2018/1003)
Kohdennetun viranomaistiedotteen välitysjärjestelmän kustannukset
Teleyrityksellä on oikeus saada valtion varoista korvaus 280 §:ssä tarkoitettujen velvoitteiden
toteuttamisesta ja niihin varautumisesta aiheutuvista kustannuksista.
Korvausta voi saada yksinomaan viranomaisen ilmoittamien tarpeiden vuoksi hankittujen
järjestelmien, laitteistojen ja ohjelmistojen investoinneista, käytöstä ja ylläpidosta aiheutuneista
välittömistä kustannuksista. Korvausta voi saada myös viranomaisen määräämästä toimenpiteestä
aiheutuneista välittömistä kustannuksista. Kustannusten korvaamisesta päättää tarvittaessa
Liikenne- ja viestintävirasto.
Teleyritys ei saa käyttää viranomaisen korvaamia järjestelmiä, laitteistoja tai ohjelmistoja
kaupalliseen toimintaansa, ellei siitä ole nimenomaisesti sovittu viranomaisen ja teleyrityksen välillä.

301 a § (30.12.2020/1207)
Korvaus poistetuista viestintäverkkolaitteista
Viestintäverkon omistajalla tai muulla haltijalla on oikeus saada valtion varoista täysi korvaus 244 a
§:n 1 momentin mukaisessa käyttökiellossa olevasta tai mainitun pykälän 3 momentin nojalla
poistettavaksi määrätystä viestintäverkkolaitteesta, jos viestintäverkkolaite on otettu käyttöön
ennen lain voimaantuloa. Korvauksen perusteena ovat viestintäverkkolaitteen poistamisesta ja
korvaamisesta aiheutuneet tosiasialliset kustannukset ja muut taloudelliset menetykset.
Viestintäverkon omistajan tai muun haltijan on huolehdittava siitä, että laitteen poistamisesta ja
korvaamisesta tai muista toimenpiteistä aiheutuvat kulut jäävät mahdollisimman pieniksi.
Korvaamisesta päättää Liikenne- ja viestintävirasto. Korvausta koskeva päätös on annettava
samassa yhteydessä kuin 244 a §:n 3 momentin mukainen poistomääräys tai viimeistään neljän
kuukauden kuluessa poistomääräyksestä taikka jos poistomääräystä ei ole tehty, viimeistään neljän
kuukauden kuluessa korvausta koskevasta erillisestä hakemuksesta.
Edellä 1 momentissa tarkoitetun korvauksen voi saada myös lain voimaantulon jälkeen käyttöön
otetusta viestintäverkkolaitteesta, jos viestintäverkkolaitetta koskevan käyttökiellon tai
poistomääräyksen taustalla on sellainen merkittävä ja olennainen olosuhteiden muutos tai muu syy,
jota viestintäverkon omistaja tai muu haltija ei ole voinut kohtuudella ennakoida.

XII OSA
VIRANOMAISTEN TOIMINTA
38 luku
Ohjaus, valvonta ja viranomaisten muut tehtävät
302 §
Yleinen ohjaus ja kehittäminen
Tämän lain mukaisen toiminnan yleinen ohjaus ja kehittäminen kuuluvat liikenne- ja
viestintäministeriölle.
Valtioneuvoston on varmistettava, että teleyritysten sääntelytoimintaan ja valtioneuvoston
omistajuuteen tai päätäntävaltaan liittyvä toiminta erotetaan toisistaan rakenteellisesti tehokkaalla
tavalla.

303 § (23.11.2018/1003)
Liikenne- ja viestintäviraston yleiset tehtävät
Liikenne- ja viestintäviraston tehtävänä on valvoa tämän lain sekä sen nojalla annettujen
säännösten ja päätösten noudattamista, jollei tässä laissa muuta säädetä.
Liikenne- ja viestintäviraston ratkaisuvaltaan eivät kuulu yrityksen ja tilaajan välistä
sopimussuhdetta tai korvausvastuuta taikka teleyrityksen takautumisoikeutta tai
palautusvelvollisuutta koskevat asiat.
Liikenne- ja viestintävirasto ei valvo 251 §:n 1 momentin 1 kohdassa tarkoitettuja ihmisten ja
kotieläinten terveyden ja turvallisuuden suojeluun liittyviä vaatimuksia eikä 2 kohdassa tarkoitettuja
olennaisia sähköturvallisuusvaatimuksia siltä osin, kuin ne on säädetty muun viranomaisen
valvottaviksi.
Liikenne- ja viestintävirasto ei valvo 22 luvun säännöksiä lukuun ottamatta 176–179 ja 190 §:ää.
Liikenne- ja viestintävirasto ei valvo 28 luvun säännöksiä lukuun ottamatta 241 ja 242 §:ää.
Liikenne- ja viestintäviraston tehtävänä on edistää toimialan yhteis- tai itsesääntelytoimia, jos
yhteis- tai itsesääntelyllä on asian luonteen perusteella mahdollista turvata tässä laissa säädettyjen
vaatimusten toteutuminen.
Liikenne- ja viestintäviraston on kuultava liikenne- ja viestintäministeriötä ja toimittava yhteistyössä
sen kanssa valmistellessaan tämän lain nojalla määräyksiä asioista, joihin liittyy myös
asetuksenantovaltuus tai joilla on huomattava merkitys tämän lain tavoitteiden toteutumisen
kannalta. Liikenne- ja viestintäviraston on lisäksi kuultava valtiovarainministeriötä valmistellessaan
tämän lain nojalla määräyksiä asioista, joilla on merkitys julkishallinnon yleisen kehittämisen sekä
valtionhallinnon rakenteiden, ohjausjärjestelmien ja toiminnan kehittämisen kannalta taikka
valtionhallinnon tietohallinnon ohjauksen, sähköisen asioinnin ja tietoturvallisuuden yleisten
perusteiden, valtion ja kuntien tietohallintoyhteistyön sekä valtioneuvoston yhteisen tietohallinnon
kannalta.

304 § (23.11.2018/1003)
Liikenne- ja viestintäviraston erityiset tehtävät
Sen lisäksi, mitä muualla tässä laissa säädetään, Liikenne- ja viestintäviraston tehtävänä on:
1) edistää sähköisen viestinnän toimivuutta, häiriöttömyyttä ja turvallisuutta;
2) osallistua valmiussuunnitteluun sekä valvoa ja kehittää alan teknistä varautumista
poikkeusoloihin;
3) hoitaa radiotaajuuksia ja teletoimintaa sekä viestintäverkkojen ja viestintäpalvelujen numerointia
ja tunnuksia koskevaa hallintoa;
4) koordinoida telealan standardointia;
5) myöntää radiolähetyksen tunnistamiseksi tarvittavan radioaseman tunniste ja antaa tarvittaessa
määräykset sen käytöstä;
6) kerätä tietoa ja tiedottaa verkkopalvelujen ja viestintäpalvelujen saatavuudesta, laadusta ja
hinnoista;
7) kerätä tietoa verkkopalveluihin, viestintäpalveluihin, lisäarvopalveluihin sekä tietojärjestelmiin
kohdistuvista tietoturvaloukkauksista ja niiden uhkista sekä viestintäverkkojen ja viestintäpalvelujen
vika- ja häiriötilanteista;
8) tiedottaa tietoturva-asioista sekä viestintäverkkojen ja viestintäpalvelujen toimivuudesta;
9) selvittää radioviestinnän häiriön sekä radiolaitteen tai telepäätelaitteen viestintäverkolle,
radiolaitteelle, telepäätelaitteelle tai sähkölaitteistolle aiheuttaman häiriön syitä;
10) selvittää verkkopalveluihin, viestintäpalveluihin, lisäarvopalveluihin sekä tietojärjestelmiin
kohdistuvia tietoturvaloukkauksia ja niiden uhkia;
11) ilmoittaa komissiolle sellaisesta yhteistyöstä Euroopan unionin jäsenvaltion kanssa, jonka
seurauksena yhdenmukaistetaan sellaiset jäsenvaltioiden rajojen yli tarjottavien viestintäpalvelujen
tietoturvallisuuteen liittyvät valvontatoimenpiteet, joilla voi olla vaikutusta sisämarkkinoiden
toimintaan;
12) toimia julkisesti säännellyn palvelun käyttöehdoista Galileo-ohjelman mukaisesti perustetussa
maailmanlaajuisessa satelliittinavigointijärjestelmässä tehdyn Euroopan parlamentin ja neuvoston
päätöksen N:o 1104/2011/EU mukaisena julkisesti säännellyn satelliittipalvelun

vastuuviranomaisena; (15.3.2019/350)
13) toimia muiden kuin henkilötietojen vapaan liikkuvuuden kehyksestä Euroopan unionissa
annetun Euroopan parlamentin ja neuvoston asetuksen (EU) 2018/1807 mukaisena keskitettynä
yhteys- ja tietopisteenä; (30.12.2020/1207)
14) toimia keskitettynä yhteyspisteenä audiovisuaalisten sisältöpalvelujen esteettömyyteen
liittyvissä kysymyksissä; (30.12.2020/1207)
15) toimia Euroopan unionin kyberturvallisuusvirasto ENISAsta ja tieto-ja viestintätekniikan
kyberturvallisuusertifioinnista sekä asetuksen (EU) N:o 526/2013 kumoamisesta annetun Euroopan
parlamentin ja neuvoston asetuksen (EU) 2019/881 (kyberturvallisuusasetus) mukaisena
kansallisena kyberturvallisuusertifioinnin viranomaisena; (30.12.2020/1207)
16) valvoa teledirektiivin 75 artiklan nojalla annettavan komission delegoidun säädöksen mukaisia
unionin laajuisia laskevan liikenteen enimmäishintoja; Liikenne- ja viestintävirasto voi vaatia
teleyritystä muuttamaan laskevan liikenteen hintoja, mikäli hinnoittelu ei ole delegoidun säädöksen
vaatimusten mukaista; (30.12.2020/1207)
17) pitää tarvittaessa yllä teledirektiivin 103 artiklan 2 kohdassa tarkoitettua riippumatonta
vertailuvälinettä sekä hyväksyä vertailuvälineen tarjoajan hakemuksesta mainitun artiklan 3 kohdan
ensimmäisen alakohdan vaatimukset täyttävä riippumaton vertailuväline. (30.12.2020/1207)
Mitä 302, 303, 308, 309, 311–315, 325, 330–332, 336, 340, 344 ja 345 §:ssä säädetään, koskee
myös verkkovierailuista yleisissä matkaviestinverkoissa unionin alueella annetun Euroopan
parlamentin ja neuvoston asetuksen (EU) N:o 531/2012, jäljempänä EU:n verkkovierailuasetus,
sekä EU:n sähköisen viestinnän sisämarkkina-asetuksen noudattamisen valvontaa ja rikkomisen
seuraamuksia sekä mainituista asetuksista johtuvien riitojen ratkaisemista. EU:n sähköisen
viestinnän sisämarkkina-asetuksen 3 artiklan 4 kohdassa tarkoitetun liikenteenhallintatoimenpiteisiin
liittyvän henkilötietojen käsittelyn valvonta kuuluu kuitenkin tietosuojavaltuutetulle.

305 §
Tietosuojavaltuutetun tehtävät
Tietosuojavaltuutettu valvoo:
1) yhteisötilaajan välitystietojen käsittelyä koskevan 18 luvun säännösten noudattamista;
2) sijaintitietojen käsittelyä koskevan 20 luvun säännösten noudattamista;
3) yhteystietopalveluja koskevien 197–199 §:n noudattamista;
4) suoramarkkinointia koskevien 200 ja 202–204 §:n säännösten noudattamista;
5) tiedonsaantioikeuksia ja vaitiolovelvollisuutta koskevien 40 luvun säännösten noudattamista
sijaintitietojen osalta.
Edellä 1 momentin 1 kohdassa tarkoitetuista valvontatehtävistä voidaan periä maksu
yhteisötilaajalta. Maksullisista toimenpiteistä ja maksun suuruudesta säädetään oikeusministeriön
asetuksella valtion maksuperustelaissa säädettyjen perusteiden mukaisesti.
Tietosuojavaltuutettu valvoo myös EU:n sähköisen viestinnän sisämarkkina-asetuksen 3 artiklan 4
kohdassa tarkoitettua liikenteenhallintatoimenpiteisiin liittyvää henkilötietojen käsittelyä.
(17.6.2016/456)

306 §
Kuluttaja-asiamiehen tehtävät
Kuluttaja-asiamies valvoo lapsiin kohdistuvaa markkinointia koskevan 214 §:n 4 momentin
noudattamista. Kuluttajasuojalain nojalla kuluttaja-asiamies valvoo myös sopimusehtojen,
markkinoinnin ja asiakassuhteessa noudatettujen menettelyjen lainmukaisuutta kuluttajasuojan
kannalta. Kuluttaja-asiamies ei voi puuttua aatteelliseen ja yhteiskunnalliseen mainontaan.

307 § (23.11.2018/1003)
Eräiden muiden viranomaisten tehtävät
Poliisi ja Rajavartiolaitos valvovat Liikenne- ja viestintäviraston ohella radiolupaa koskevan 39 §:n ja
telelaitteen merkitsemistä koskevan 262 §:n 1 momentin noudattamista. Tulli valvoo Liikenne- ja
viestintäviraston ohella telelaitteiden maahantuontia koskevien säännösten ja määräysten
noudattamista.

308 § (23.11.2018/1003)
Yhteistyö eri viranomaisten kanssa
Liikenne- ja viestintäministeriön, Liikenne- ja viestintäviraston, tietosuojavaltuutetun,
kilpailuviranomaisten, kuluttajaviranomaisten, markkinavalvonta- ja tuoteturvallisuusviranomaisten
sekä Kansallisen audiovisuaalisen instituutin on tämän lain mukaisia tehtäviä hoitaessaan oltava
tarkoituksenmukaisessa yhteistyössä. (30.12.2020/1207)
Liikenne- ja viestintäviraston on tarvittaessa toimittava yhteistyössä Euroopan talousalueeseen
kuuluvan valtion tai Euroopan neuvoston televisioyleissopimuksen sopimusosapuolena olevan
valtion Liikenne- ja viestintävirastoa vastaavan valvontaviranomaisen kanssa.
Liikenne- ja viestintäviraston on toimittava yhteistyössä muiden Euroopan unionin
jäsenvaltioiden verkko- ja tietoturvallisuutta valvovien viranomaisten, tietoturvaloukkauksiin
reagoivien yksiköiden sekä verkko- ja tietoturvadirektiivin 11 artiklassa tarkoitetun yhteistyöryhmän
kanssa. Liikenne- ja viestintävirasto toimittaa yhteistyöryhmälle vuosittain verkko- ja
tietoturvadirektiivin 10 artiklan 3 kohdan mukaisen tiivistelmäraportin.

309 § (23.11.2018/1003)
Virka-apu
Liikenne- ja viestintävirastolla on oikeus saada virka-apua poliisilta, Tullilta ja Rajavartiolaitokselta
tämän lain sekä sen nojalla annettujen säännösten ja määräysten noudattamisen valvomiseksi ja
täytäntöön panemiseksi. Liikenne- ja viestintävirastolla on oikeus saada virka-apua
puolustusvoimilta radioviestinnän häiriöiden syiden selvittämiseksi.
Liikenne- ja viestintävirasto voi pyynnöstä antaa virka-apuna asiantuntija-apua toiselle
viranomaiselle. Virka-avun antamisesta päättää liikenne- ja viestintäministeriö. Liikenne- ja
viestintäviraston antamasta virka-avusta aiheutuneista kustannuksista vastaa virka-avun pyytäjä,
jollei asiasta toisin sovita.
Edellä 2 momentissa tarkoitettu virka-avun antaminen ei oikeuta Liikenne- ja viestintävirastoa
antamaan toiselle viranomaiselle tietoja viesteistä, välitystiedoista tai sijaintitiedoista taikka
luottamuksellisen radiolähetyksen sisällöstä ja olemassaolosta.

39 luku
Asian käsittely ja kuuleminen
310 § (30.12.2020/1207)
Erityinen kuulemisvelvollisuus
Sen lisäksi, mitä hallintolaissa säädetään viranomaisen kuulemisvelvollisuudesta, teleyrityksiä ja
käyttäjiä edustaville tahoille on ennen päätöksen tai määräyksen antamista varattava tilaisuus 30
päivän kuluessa esittää lausuntonsa huomattavalla tavalla viestintämarkkinoihin vaikuttavasta:
1) toimiluvan hakuilmoituksesta;
2) telealueita koskevasta määräyksestä;
3) numerointipäätöksestä;
4) 7, 7 a ja 8–10 luvun mukaisista päätöksistä;
5) 82 §:n 3 momentin mukaisesta muutetusta päätösehdotuksesta;
6) toimilupaehtojen muuttamisesta;
7) toimiluvan peruuttamisesta;
8) toimiluvan uusimisesta;
9) 270 §:n 4 momentin mukaisesta päätöksestä.
Poikkeuksellisissa tilanteissa 30 päivän määräajasta voidaan poiketa.
Toimiluvanhaltijalle ja teleyrityksiä ja käyttäjiä edustaville tahoille on ennen 17 a §:ssä säädettyä
päätöstä varattava tilaisuus esittää lausuntonsa kolmen kuukauden kuluessa.

311 § (30.12.2020/1207)
Liikenne- ja viestintäviraston ja valtioneuvoston julkaisemisvelvollisuus
Liikenne- ja viestintäviraston on julkaistava 51 a §:ssä tarkoitettu maantieteellinen kartoitus ja
ennuste niiltä osin, jotka eivät sisällä liikesalaisuuksia, 7, 7 a ja 8–10 luvuissa tarkoitetut päätökset,
telealuejakoa koskeva määräys, numerointipäätös ja teleyritysten välistä riita-asiaa koskeva ratkaisu
siten, että ne ovat teleyritysten ja käyttäjäryhmien saatavilla.
Valtioneuvoston on julkaistava toimiluvan hakuilmoitus ja toimilupapäätös 1 momentissa
tarkoitetulla tavalla.

312 § (23.11.2018/1003)
Sähköinen tiedoksianto
Liikenne- ja viestintäviraston toimivaltaan kuuluva asia voidaan asianosaisen suostumuksella
käsitellä ja päätös antaa tiedoksi sähköpostilla. Päätös tai muu asian käsittelyyn liittyvä asiakirja
katsotaan annetun tiedoksi silloin, kun asianosainen lähettää Liikenne- ja viestintävirastolle
kuittauksen viestin lukemisesta. Jos kyse on asiakirjasta, jota lain mukaan ei tarvitse toimittaa
tiedoksi todisteellisesti, asiakirja katsotaan annetun tiedoksi kolmantena päivänä viestin
lähettämisestä, jollei muuta näytetä.
Verkkotunnuksiin liittyvä asiakirja tai päätös voidaan kuitenkin aina antaa tiedoksi sähköpostilla
asianosaisen tai asianosaista edustavan verkkotunnusvälittäjän Liikenne- ja viestintävirastolle
ilmoittamaan osoitteeseen, jolloin päätös tai muu asiakirja katsotaan annetun tiedoksi kolmantena
päivänä viestin lähettämisestä, jollei muuta näytetä.
Jos tässä laissa tarkoitetun hallintoasian asianosainen tai asianosaista edustanut
verkkotunnusvälittäjä on antanut Liikenne- ja viestintävirastolle olennaisesti puutteelliset tai
virheelliset yhteystiedot taikka jättänyt ilmoittamatta olennaisen yhteystiedon eikä näitä tietoja ole
myöhemminkään saatu oikaistua tai täydennettyä ja asian käsittelyyn liittyvän asiakirjan tai
päätöksen tiedoksianto ei tästä syystä ole toteutettavissa muutoin kuin hallintolain 62 §:ssä
tarkoitettuna yleistiedoksiantona, Liikenne- ja viestintävirasto voi antaa asiakirjan tai päätöksen
tiedoksi myös julkaisemalla asiaa koskevan ilmoituksen verkkosivuillaan. Päätös tai muu asiakirja
katsotaan annetun tiedoksi kuukauden kuluttua ilmoituksen julkaisemisesta. Ilmoituksessa on oltava
tieto julkaisuajankohdasta ja siitä, koska päätös tai muu asiakirja katsotaan annetun tiedoksi.

313 § (23.11.2018/1003)
Valvonta-asioiden käsittely Liikenne- ja viestintävirastossa
Liikenne- ja viestintävirasto voi ottaa asian tutkittavakseen asianosaisen pyynnöstä tai omasta
aloitteestaan.
Liikenne- ja viestintävirasto voi asettaa tässä laissa säädetyt valvontatehtävänsä
tärkeysjärjestykseen. Liikenne- ja viestintävirasto voi jättää asian tutkimatta, jos:
1) on todennäköistä, että kyse ei ole tämän lain tai sen nojalla annettujen säännösten vastaisesta
toiminnasta;
2) asialla on epäillystä virheestä tai laiminlyönnistä huolimatta viestintämarkkinoiden toimivuuden,
viestintäpalvelujen luotettavuuden tai sähköisen viestinnän häiriöttömyyden turvaamisen ja
palveluja käyttävien edun taikka 247 a §:ssä tarkoitettujen palveluiden riskinhallinnan kannalta vain
vähäinen merkitys; tai
3) asiaa koskeva toimenpidepyyntö on ilmeisen perusteeton.
Liikenne- ja viestintäviraston on tehtävä päätös 2 momentissa tarkoitetusta tutkimatta jättämisestä
heti, kun se on mahdollista.

314 § (23.11.2018/1003)
Yritysten välisten riita-asioiden ratkaiseminen Liikenne- ja viestintävirastossa
Liikenne- ja viestintäviraston on ratkaistava teleyrityksen ja muun yrityksen 7, 7 a ja 8–10 luvun
taikka 304 §:n 2 momentin nojalla vireille saattama riita viimeistään neljän kuukauden kuluttua asian
vireille tulosta. Määräaika ei koske poikkeuksellisen laajoja tai muuten poikkeuksellisissa
olosuhteissa vireille saatettuja riitoja. Osapuolille päätöksen yhteydessä asetettavien velvoitteiden
tulee olla tämän lain säännösten mukaisia. (30.12.2020/1207)
Liikenne- ja viestintäviraston on edistettävä teleyritysten yhteistyötä sekä pyrittävä ratkaisemaan
teleyritysten väliset erimielisyydet ensisijaisesti sovittelemalla.
Jos sovittelu ei johda tulokseen neljässä kuukaudessa, Liikenne- ja viestintäviraston on riidan
osapuolen vaatimuksesta tehtävä päätös asiassa neljän kuukauden kuluessa sovittelun
päättymisestä.
Mitä 1 ja 2 momentissa säädetään, sovelletaan myös sellaisen rajat ylittävän riidan ratkaisemiseen,
jossa riidan osapuolet ovat sijoittuneet useampaan ETA-valtioon. Liikenne- ja viestintäviraston on
tällaista rajat ylittävää riitaa ratkaistessaan toimittava yhteistyössä asianomaisen ETA-valtion
sääntelyviranomaisen kanssa.
Jos riita vaikuttaa jäsenvaltioiden väliseen kauppaan, Liikenne- ja viestintäviraston on ilmoitettava
riidasta Euroopan sähköisen viestinnän sääntelyviranomaisen yhteistyöelimelle lausunnon antamista
varten. Jos rajat ylittävästä riidasta on ilmoitettu mainitulle yhteistyöelimelle, Liikenne- ja
viestintävirasto ei saa ratkaista asiaa ennen kuin yhteistyöelimen lausunto on saapunut tai sen
antamiselle varattu määräaika on kulunut loppuun. Liikenne- ja viestintäviraston ratkaisu on
annettava viimeistään kuukauden kuluttua yhteistyöelimen lausunnon saapumisesta.
(30.12.2020/1207)

40 luku
Tietojen käsittely
315 § (23.11.2018/1003)
Viranomaisten yleinen tiedonsaantioikeus
Liikenne- ja viestintäministeriöllä, Liikenne- ja viestintävirastolla, tietosuojavaltuutetulla, kuluttajaasiamiehellä ja tämän lain säännöksiä valvovalla muulla viranomaisella on tämän lain mukaisia
tehtäviä suorittaessaan oikeus saada tehtäviensä suorittamiseksi tarvittavat tiedot niiltä, joiden
oikeuksista ja velvollisuuksista tässä laissa säädetään tai jotka toimivat näiden lukuun.
Ne, joiden oikeuksista ja velvollisuuksista tässä laissa säädetään, tai niiden lukuun toimivat ovat
pyynnöstä velvollisia keräämään ja salassapitosäännösten tai muiden tietojen luovuttamista
koskevien rajoitusten estämättä pyynnöstä luovuttamaan tarvittavat tiedot tämän lain nojalla
toimivaltaiselle viranomaiselle sen tehtävien hoitamiseksi.
Tiedot on luovutettava viipymättä, viranomaisen pyytämässä muodossa ja maksutta.
Sen estämättä, mitä 1 ja 2 momentissa säädetään, puolustusvoimat ja Rajavartiolaitos eivät ole
velvollisia antamaan tietoja yksinomaan sotilaallisessa maanpuolustustarkoituksessa hallussa
pidettävän tai käytettävän radiolaitteen rakenteesta, käytöstä ja sijainnista eikä tietoja, joita
tarvitaan maksujen perinnässä. Mitä 1 ja 2 momentissa säädetään, ei sovelleta vieraan valtion sotaaluksen, sotilasilma-aluksen tai muun yksinomaan valtion tarkoitukseen käytettävän ilma-aluksen
radiolaitteita koskeviin tietoihin.
Velvollisuudesta kerätä ja luovuttaa, sekä viranomaisen oikeudesta saada tietoja viesteistä,
välitystiedoista ja sijaintitiedoista säädetään erikseen.
Liikenne- ja viestintävirasto voi antaa tarkempia määräyksiä sille säännöllisesti kerättävistä ja
luovutettavista tiedoista sekä tietojen digitaalisesta muodosta ja toimittamisesta. Määräykset voivat
koskea tietoja, jotka ovat tarpeellisia:
1) 16 §:ssä tarkoitettujen verkkotoimiluvan ehtojen valvomiseksi;
2) 52 §:ssä tarkoitetun markkina-analyysin tai huomattavan markkinavoiman päätöksen
valmistelemiseksi taikka päätöksessä asetettujen velvoitteiden valvomiseksi;
3) 85 §:ssä tarkoitetun yleispalveluyrityksen nimeämistä koskevan päätöksen valmistelemiseksi tai
päätöksessä asetettujen velvoitteiden valvomiseksi;
4) 304 §:n 1 momentin 6 kohdassa tarkoitetun tiedon keräämistä tai tiedottamista koskevan
tehtävän hoitamiseksi;
5) 51 a §:n 1 momentissa tarkoitetun maantieteellisen kartoituksen ja 2 momentissa tarkoitetun
ennusteen laatimiseksi sekä 4 momentissa tarkoitettujen ilmoitusten vastaanottamiseksi.
(30.12.2020/1207)

316 § (23.11.2018/1003)
Viestintää ja sijaintia koskevien tietojen käsittely ja hävittäminen
Liikenne- ja viestintävirastolla on salassapitosäännösten tai muiden tietojen luovuttamista
koskevien rajoitusten estämättä oikeus saada tarpeelliset välitystiedot ja sijaintitiedot vikatilanteiden
tai häiriötilanteiden taikka laskutukseen liittyvien epäselvyyksien selvittämiseksi. Myös se, joka on
136 §:n 4 momentin mukaisesti muussa kuin viestinnän välittäjän asemassa toimiessaan ottanut
vastaan tai muutoin saanut tiedon viestistä tai välitystiedoista, joita ei ole hänelle tarkoitettu, voi
luovuttaa tiedon viestistä ja välitystiedoista Liikenne- ja viestintävirastolle, jos se on tarpeen
vikatilanteen selvittämiseksi.
Liikenne- ja viestintävirastolla ja tietosuojavaltuutetulla on salassapitosäännösten tai muiden
tietojen luovuttamista koskevien rajoitusten estämättä oikeus saada välitystiedot, sijaintitiedot ja
viestit, jos ne ovat tarpeen VI osassa tarkoitettua käsittelyä, ja 24 luvussa tarkoitettua evästeiden
käyttöä tai suoramarkkinointia koskevien säännösten valvomiseksi taikka merkittävien
tietoturvaloukkausten tai -uhkien selvittämiseksi. Edellytyksenä on lisäksi, että Liikenne- ja
viestintäviraston tai tietosuojavaltuutetun arvion mukaan on syytä epäillä jonkin seuraavien rikosten
tunnusmerkistöistä täyttyvän:
1) tämän lain 349 §:ssä tarkoitettu sähköisen viestinnän tietosuojarikkomus;
2) rikoslain 28 luvun 7 §:ssä tarkoitettu luvaton käyttö;
3) rikoslain 34 luvun 9 a §:ssä tarkoitettu vaaran aiheuttaminen tietojenkäsittelylle;
4) rikoslain 34 luvun 9 b §:ssä tarkoitettu tietoverkkorikosvälineen hallussapito;
5) rikoslain 35 luvun 1 §:n 2 momentissa tarkoitettu vahingonteko;
6) rikoslain 38 luvun 1 §:ssä tarkoitettu salassapitorikos;
7) rikoslain 38 luvun 3 §:ssä tarkoitettu viestintäsalaisuuden loukkaus;
8) rikoslain 38 luvun 5 §:ssä tarkoitettu tietoliikenteen häirintä;
9) rikoslain 38 luvun 7 a §:ssä tarkoitettu tietojärjestelmän häirintä;
10) rikoslain 38 luvun 8 §:ssä tarkoitettu tietomurto;
11) rikoslain 38 luvun 8 b §:ssä tarkoitettu suojauksen purkujärjestelmärikos; tai
12) rikoslain 38 luvun 9 §:ssä tarkoitettu henkilörekisteririkos.
Liikenne- ja viestintävirastolla on salassapitosäännösten tai muiden tietojen luovuttamista
koskevien rajoitusten estämättä oikeus saada tieto radiolähetyksen olemassaolosta ja
välitystiedoista, jos se on tarpeen radioviestinnän häiriön tunnistamiseksi ja paikantamiseksi, häiriön
poistamiseksi tai rajoittamiseksi taikka häiriön aiheuttajan syytteeseen saattamiseksi. Tietoja muun,
kuin yleisesti vastaanotettavaksi tarkoitetun radiolähetyksen sisällöstä saa antaa vain, jos se on
välttämätöntä turvallisuusradioviestinnän häiriön tunnistamiseksi, paikantamiseksi, poistamiseksi tai
rajoittamiseksi taikka häiriön aiheuttajan syytteeseen saattamiseksi.
Liikenne- ja viestintäviraston ja tietosuojavaltuutetun on hävitettävä tämän pykälän nojalla
saamansa tiedot viesteistä, välitystiedoista ja sijaintitiedoista, kun ne eivät enää ole tarpeen tässä
pykälässä tarkoitettujen tehtävien hoitamiseksi tai niitä koskevan rikosasian käsittelemiseksi. Tiedot
viesteistä, välitystiedoista ja sijaintitiedoista on hävitettävä viimeistään kahden vuoden tai, jos on
kysymys tietoturvaloukkausten selvittämistä koskevista tiedoista, viimeistään kymmenen vuoden
kuluttua sen kalenterivuoden päättymisestä, jonka aikana tiedot saatiin tai rikosasiaa koskeva
päätös taikka tuomio sai lainvoiman.
Tässä pykälässä säädetty tiedonsaantioikeus ei koske luottolaitostoiminnasta annetun lain
(610/2014) 15 luvun 14 §:ssä tai oikeudenkäymiskaaren 17 luvun 20 §:n 1 momentissa
tarkoitettuja tietoja.
RikosL 39/1889 35 luku 1 § 2 mom. on kumottu L:lla rikoslain muuttamisesta 368/2015.

317 § (23.11.2018/1003)
Radioviestinnän häiriön aiheuttajan tunnistaminen ja paikantaminen
Liikenne- ja viestintävirasto saa tarkkailla ja käyttää myös muun kuin yleisesti vastaanotettavaksi
tarkoitetun radiolähetyksen välitystietoja siinä määrin kuin se on tarpeellista radioviestinnän häiriön
aiheuttajan tai ilman radiolupaa käytettävän luvanvaraisen radiolähettimen tunnistamiseksi ja
paikantamiseksi, häiriön poistamiseksi tai rajoittamiseksi sekä häiriön aiheuttajan syytteeseen
saattamiseksi. Muun, kuin yleisesti vastaanotettavaksi tarkoitetun radiolähetyksen sisältöä saa
tarkkailla ja lähetyksen sisällöstä saatuja tietoja saa käyttää kuitenkin vain, jos se on välttämätöntä
turvallisuusradioviestinnän häiriön tunnistamiseksi, paikantamiseksi, poistamiseksi tai rajoittamiseksi
taikka häiriön aiheuttajan syytteeseen saattamiseksi.
Mitä 136 §:n 4 momentissa säädetään, ei estä tiedon antamista Liikenne- ja viestintävirastolle
radiolähetyksen olemassaolosta ja välitystiedoista, jos se on tarpeen radioviestinnän häiriön
tunnistamiseksi ja paikantamiseksi, häiriön poistamiseksi tai rajoittamiseksi taikka häiriön aiheuttajan
syytteeseen saattamiseksi. Tietoja radiolähetyksen sisällöstä saa antaa vain, jos se on välttämätöntä
turvallisuusradioviestinnän häiriön tunnistamiseksi, paikantamiseksi, poistamiseksi tai rajoittamiseksi
taikka häiriön aiheuttajan syytteeseen saattamiseksi.
Liikenne- ja viestintäviraston on hävitettävä luottamuksellista radioviestintää koskevat tiedot sen
jälkeen, kun ne eivät ole tarpeen radioviestinnän riittävän häiriöttömyyden varmistamiseksi taikka
häiriötä koskevan hallinto- tai rikosasian käsittelemiseksi. Tiedot on hävitettävä viimeistään kahden
vuoden tai, jos kysymys on turvallisuusradioviestinnän häiriöttömyyden varmistamiseksi
tarpeellisista tiedoista, viimeistään kymmenen vuoden kuluttua sen kalenterivuoden päättymisestä,
jonka aikana tiedot saatiin tai hallinto- tai rikosasiaa koskeva päätös taikka tuomio sai lainvoiman.

318 § (23.11.2018/1003)
Tietojen luovuttaminen viranomaisesta
Liikenne- ja viestintäministeriöllä, Liikenne- ja viestintävirastolla, tietosuojavaltuutetulla, Kilpailu- ja
kuluttajavirastolla, markkinavalvonta- ja tuoteturvallisuusviranomaisilla sekä Kansallisella
audiovisuaalisella instituutilla on salassapitosäännösten tai muiden tietojen luovuttamista koskevien
rajoitusten estämättä oikeus luovuttaa laissa säädettyjen tehtäviensä hoitamisen yhteydessä
saamansa tai laatimansa asiakirja sekä ilmaista salassa pidettävä tieto toisilleen, jos se on näille
säädettyjen tehtävien hoitamiseksi välttämätöntä. (30.12.2020/1207)
Liikenne- ja viestintävirastolla on salassapitosäännösten ja muiden tietojen luovuttamista koskevien
rajoitusten estämättä oikeus luovuttaa laissa säädettyjen tehtäviensä hoitamisen yhteydessä
saamansa tai laatimansa asiakirja sekä ilmaista salassa pidettävä tieto Energiavirastolle,
Finanssivalvonnalle, Sosiaali- ja terveysalan lupa- ja valvontavirastolle sekä elinkeino-, liikenne- ja
ympäristökeskukselle, jos se on näille säädettyjen tietoturvallisuuteen liittyvien tehtävien
hoitamiseksi välttämätöntä.
Liikenne- ja viestintävirastolla ja valtiovarainministeriöllä on salassapitosäännösten ja muiden
tietojen luovuttamista koskevien rajoitusten estämättä oikeus luovuttaa laissa säädettyjen
tehtäviensä hoitamisen yhteydessä saamansa tai laatimansa asiakirja sekä ilmaista salassa pidettävä
tieto toisilleen, jos se on näille viranomaisverkon ja viranomaisviestintään liittyvien verkko- ja
viestintäpalvelujen tarjoamiseen liittyvien tehtäviensä hoitamiseksi välttämätöntä. (18.1.2019/52)
Liikenne- ja viestintäministeriöllä ja Liikenne- ja viestintävirastolla on oikeus luovuttaa salassa
pidettävä asiakirja sekä ilmaista salassa pidettävä tieto komissiolle, Euroopan sähköisen viestinnän
sääntelyviranomaisten yhteistyöelimelle ja toisen ETA-valtion valvontaviranomaiselle, jos se on
viestintämarkkinoiden valvonnan kannalta välttämätöntä. Liikenne- ja viestintävirastolla on oikeus
luovuttaa 170 §:n 1 momentin 7 kohdan, 171 §:n ja 275 §:n 1 ja 2 momentin nojalla saamansa
salassa pidettävä asiakirja sekä ilmaista salassa pidettävä tieto toisen ETA-valtion
valvontaviranomaiselle ja verkko-ja tietoturvadirektiivin 11 artiklassa tarkoitetulle yhteistyöryhmälle,
jos se on verkko- ja tietoturvallisuuden valvonnan kannalta välttämätöntä, eikä luovuttaminen
vaaranna mainituissa pykälissä tarkoitettujen toimijoiden turvallisuuteen ja liikesalaisuuksiin liittyviä
etuja tai annettujen tietojen luottamuksellisuutta. (30.12.2020/1207)
Tässä pykälässä tarkoitettu luovuttamis- ja ilmaisuoikeus ei koske tietoja viesteistä, välitystiedoista,
paikkatiedoista tai luottamuksellisen radiolähetyksen sisällöstä ja olemassaolosta.
Liikenne- ja viestintäministeriö tai Liikenne- ja viestintävirasto saa käyttää ulkomaiselta
viranomaiselta saatua salassa pidettävää asiakirjaa vain siihen tarkoitukseen, jota varten se on
annettu.

319 § (23.11.2018/1003)
Vaitiolovelvollisuus ja viesteihin liittyvien tietojen luovuttaminen
Liikenne- ja viestintäviraston ja tietosuojavaltuutetun 316 ja 317 §:n nojalla saamat ja hankkimat
tiedot viesteistä, välitystiedoista, sijaintitiedoista sekä luottamuksellisen radiolähetyksen sisällöstä ja
olemassaolosta on pidettävä salassa.
Liikenne- ja viestintävirastolla on 1 momentissa säädetyn salassapitovelvollisuuden tai muiden
tietojen luovuttamista koskevien rajoitusten estämättä oikeus luovuttaa tietoturvaloukkauksia
koskevan tiedonkeruun ja selvittämisen yhteydessä saamiaan välitystietoja ja muita tietoja:
1) viestinnän välittäjälle, lisäarvopalvelun tarjoajalle, yhteisölle, tilaajalle ja käyttäjälle jos sitä on
käytetty hyväksi tietoturvaloukkauksessa, se on joutunut tietoturvaloukkauksen kohteeksi tai siihen
todennäköisesti voi kohdistua tietoturvaloukkaus ja jos Liikenne- ja viestintäviraston arvion mukaan
on syytä epäillä, että on tehty jokin 316 §:n 2 momentin 1–12 kohdassa mainittu rikos;
2) muussa valtiossa toimivalle viranomaiselle tai muulle vastaavalle taholle, jonka tehtävänä on
ennalta ehkäistä tai selvittää viestintäverkkoihin ja -palveluihin kohdistuvia tietoturvaloukkauksia.
Liikenne- ja viestintävirastolla on oikeus luovuttaa tietoja siten kuin 2 momentissa säädetään
ainoastaan siinä laajuudessa kuin se on tarpeen tietoturvaloukkausten ehkäisemiseksi ja
selvittämiseksi. Tietojen luovuttamisella ei saa rajoittaa luottamuksellisen viestin ja yksityisyyden
suojaa enempää kuin on välttämätöntä.
Mitä 1 momentissa säädetään, ei estä välitystiedon antamista toiselle viranomaiselle, jos se on
tarpeen radiohäiriön aiheuttamista koskevan rikoksen selvittämistä tai syytteeseen panoa varten
taikka radioviestinnän häiriön poistamiseksi tai rajoittamiseksi.
Liikenne- ja viestintäviraston on 2 momentin 2 kohdassa tarkoitettuja viranomaisia ja muita tahoja
määritellessään toimittava yhteistyössä liikenne- ja viestintäministeriön kanssa. Jos luovutuksen
kohteesta päättämisellä voi olla huomattavaa yhteiskunnallista merkittävyyttä tai vaikutuksia
sähköisen viestinnän palvelujen yleiseen kehitykseen, liikenne- ja viestintäministeriö päättää, mille
viranomaisille tai muille tahoille Liikenne- ja viestintävirasto voi 2 momentissa tarkoitettuja tietoja
luovuttaa.

320 § (23.11.2018/1003)
Puolustusvoimien ja Rajavartiolaitoksen tiedonsaantioikeus
Puolustusvoimilla ja Rajavartiolaitoksella on salassapitovelvollisuuden estämättä oikeus saada
Liikenne- ja viestintävirastolta taajuuksien käyttöä koskevia valmiussuunnittelun ja poikkeusoloihin
varautumisen kannalta merkityksellisiä tietoja. Tiedonsaantioikeus ei koske tietoja viesteistä,
välitystiedoista, sijaintitiedoista tai luottamuksellisen radiolähetyksen sisällöstä ja olemassaolosta.

321 §
Hätäilmoituksia vastaanottavien viranomaisten tiedonsaantioikeus
Teleyritys on velvollinen luovuttamaan hätäkeskukselle, meripelastuskeskukselle,
meripelastuslohkokeskukselle ja poliisille käsiteltäväksi:
1) sen liittymän tai päätelaitteen, josta hätäilmoitus on tehty, sijaintitiedot ja tiedot liittymän
tunnisteesta, tilaajasta, käyttäjästä ja asennusosoitteesta; sekä
2) hätäilmoituksen kohteena olevan henkilön käyttämän liittymän tai päätelaitteen sijaintitiedot sekä
tiedot liittymän tunnisteesta, tilaajasta, käyttäjästä ja asennusosoitteesta, jos henkilö on
hätäilmoituksen vastaanottaneen viranomaisen perustellun käsityksen mukaan ilmeisessä hädässä
tai välittömässä vaarassa.
(30.12.2020/1207)
Edellä 1 momentissa tarkoitetut tiedot on luovutettava 136 §:ssä tarkoitetun vaitiolovelvollisuuden
sekä 160 ja 161 §:ssä tarkoitettujen sijaintitietojen käsittelyä koskevien edellytysten estämättä ja
riippumatta siitä, mitä tilaaja tai käyttäjä on sopinut teleyrityksen kanssa tietojen pitämisestä salassa.
Lisäarvopalvelun tarjoajalla on oikeus luovuttaa 1 momentissa tarkoitetut tiedot siinä mainitulle
viranomaiselle.

322 § (30.1.2018/118)
Eräiden muiden viranomaisten tiedonsaantioikeus
Viranomaisten oikeudesta saada välitystietoja rikosten ennalta estämiseksi, paljastamiseksi ja
selvittämiseksi säädetään poliisilaissa, rikostorjunnasta Rajavartiolaitoksessa annetussa laissa
(108/2018), henkilötietojen käsittelystä Rajavartiolaitoksessa annetussa laissa (639/2019),
rikostorjunnasta Tullissa annetussa laissa (623/2015), henkilötietojen käsittelystä Tullissa annetussa
laissa (650/2019) ja pakkokeinolaissa. (10.5.2019/655)
Edellä 157 §:n perusteella säilytettäviä tietoja voivat saada säilytysvelvollisilta yrityksiltä ainoastaan
ne viranomaiset, joilla on lain perusteella oikeus saada tiedot.

323 § (23.11.2018/1003)
Viranomaisen määräämän toimenpiteen ja tiedon luovutuksen maksuttomuus
Teleyrityksen on korvauksetta luovutettava viranomaiselle sellainen hallussaan oleva tieto:
1) joka on tarpeellinen laissa yleisen järjestyksen ja turvallisuuden ylläpitämiseksi, rikosten
selvittämiseksi, paljastamiseksi tai estämiseksi taikka pelastustoiminnan ylläpitämiseksi säädetyn
tehtävän suorittamisessa; ja
2) jonka saamiseen viranomaisella on erikseen säädetty oikeus.
Teleyrityksen on tehtävä korvauksetta viranomaisen laissa säädetyn telekuunteluoikeuden
mahdollistava toimenpide.
Henkeä ja terveyttä välittömästi uhkaavissa tilanteissa tiedon luovuttaminen tai toimenpide on
toteutettava kiireellisenä.
Viranomainen toteuttaa kustannuksellaan järjestelmän, jolla se voi vastaanottaa ja käsitellä
1 momentissa tarkoitettuja tietoja tai toteuttaa 2 momentissa tarkoitetun telekuuntelun.
Viranomainen vastaa myös viranomaisen järjestelmän yleiseen viestintäverkkoon ja -palveluun
liittämisestä aiheutuneista kustannuksista. Teleyrityksen on kuitenkin toteutettava hätäliikenteen
ohjausmuutokset maksutta.
Liikenne- ja viestintävirasto voi antaa tarkempia määräyksiä 1 ja 2 momentissa mainittujen
toimenpiteiden ja tietopyyntöjen toteuttamisesta ja määräajoista.

41 luku
Tarkastukset ja radiohäiriöiden estäminen
324 §
Soveltamisalan rajoitukset
Jäljempänä 326 ja 327 § sekä 329 §:n 3 momentti eivät koske puolustusvoimia eivätkä
rajavartiolaitosta niiden harjoittaessa sotilaalliseen maanpuolustukseen liittyvää radioviestintää eikä
niiden yksinomaan sotilaallisessa maanpuolustustarkoituksessa hallussa pitämiä radiolaitteita.
Jäljempänä 326 §:ää ja 329 §:n 2 ja 3 momenttia ei sovelleta vieraan valtion sota-aluksen,
sotilasilma-aluksen tai muun yksinomaan valtion tarkoitukseen käytettävän ilma-aluksen
radiolaitteisiin.
Muun kuin 2 momentissa tarkoitetun ulkomaisen aluksen tai ilma-aluksen radiolähettimiin ei
sovelleta 326 §:n 1 ja 2 momenttia eikä 329 §:n 2 momenttia. Myöskään 329 §:n 3 momenttia ei
sovelleta mainittuihin radiolähettimiin, jos radiolähettimen haltija tai käyttäjä pyynnöstä esittää luvan
tai todistuksen noudattaen, mitä 267 §:n 1 momentissa ja 326 §:n 3 momentissa säädetään.

325 § (23.11.2018/1003)
Liikenne- ja viestintäviraston tarkastusoikeus
Liikenne- ja viestintävirastolla on oikeus tehdä teleyrityksessä tekninen turvallisuus- tai
toimivuustarkastus taikka taloudellinen tarkastus tässä laissa ja sen nojalla annetuissa säännöksissä,
määräyksissä ja päätöksissä asetettujen velvoitteiden valvomiseksi. Liikenne- ja viestintävirastolla
on oikeus tehdä 271 b §:ssä tarkoitettua satelliittipalveluteknologiaa valmistavassa tai käyttävässä
yrityksessä tarkastus sen selvittämiseksi, noudattaako se hyväksyntälautakunnan päätöksiä ja
julkisesti säänneltyä satelliittipalvelua koskevaa sääntelyä. Tarkastuksesta säädetään hallintolain 39
§:ssä.
Teknisen turvallisuus- ja toimivuustarkastuksen kohteena voi olla myös viranomaisverkko ja
viranomaisviestintään liittyvän viestintäpalvelun tarjoaja. (18.1.2019/52)
Liikenne- ja viestintävirastolla on oikeus teettää tekninen turvallisuus- ja toimivuustarkastus sekä
satelliittipalveluteknologiaa koskeva tarkastus riippumattomalla asiantuntijalla. Asiantuntijaan
sovelletaan rikosoikeudellista virkavastuuta koskevia säännöksiä hänen hoitaessaan tämän pykälän
mukaisia tehtäviä. Vahingonkorvausvastuusta säädetään vahingonkorvauslaissa. Riippumattomalla
asiantuntijalla teetetyn teknisen turvallisuus- ja toimivuustarkastuksen kohteena oleva teleyritys
vastaa tarkastuksen kustannuksista. (30.12.2020/1207)
Liikenne- ja viestintävirastolla ja sen lukuun toimivalla on teknisen turvallisuus- tai
toimivuustarkastuksen taikka taloudellisen tarkastuksen yhteydessä oikeus päästä teleyrityksen
laitetiloihin ja muihin tiloihin sekä saada tutkittavakseen, sen estämättä, mitä tietojen salassapidosta
säädetään, valvontatehtävän kannalta tarpeelliset asiakirjat ja tiedot.
Liikenne- ja viestintävirastolla ja sen lukuun toimivalla on satelliittipalveluteknologiaa koskevan
tarkastuksen yhteydessä oikeus päästä satelliittipalveluteknologiaa valmistavan tai käyttävän
organisaation tiloihin sekä saada tutkittavakseen, sen estämättä, mitä tietojen salassapidosta
säädetään, valvontatehtävän kannalta tarpeelliset asiakirjat ja tiedot.
Tarkastusta ei saa suorittaa pysyväisluonteiseen asumiseen käytetyissä tiloissa.

326 § (23.11.2018/1003)
Radiolaitteeseen liittyvä tarkastus
Liikenne- ja viestintävirastolla on oikeus tämän lain sekä sen nojalla annettujen säännösten,
määräysten ja päätösten noudattamisen valvomiseksi toimittaa tarkastus paikassa, jossa on:
1) radiolähetin, jonka hallussapitoon vaaditaan tässä laissa tarkoitettu radiolupa tai jonka käyttöön
vaaditaan tässä laissa tarkoitettu pätevyys- tai kelpoisuustodistus;
2) radiolaite, jonka on todettu tai jonka todennäköisin syin epäillään toimineen tai toimivan
säännösten tai määräysten vastaisesti tai aiheuttavan häiriön;
3) 97 §:n 2 momentissa tarkoitettu sähkölaite, jonka on todettu tai jonka todennäköisin syin
epäillään toimineen tai toimivan säännösten tai määräysten vastaisesti tai aiheuttavan häiriön;
4) radiolaite, jota pidetään kaupan tai joka on tarkoitettu markkinoille saatettavaksi;
5) 269 §:n 2 momentissa tarkoitettu suojauksen purkujärjestelmä.
Liikenne- ja viestintävirastolla on oikeus päästä paikkaan, jossa 1 momentissa tarkoitetun
laitteen todennäköisin syin epäillään olevan. Tarkastuksen saa kuitenkin suorittaa
pysyväisluonteiseen asumiseen käytetyissä tiloissa, vain jos se on välttämätöntä tarkastuksen
kohteena olevien seikkojen selvittämiseksi ja on erityinen syy epäillä, että tämän lain 348 §:n 1
momentin 1–3 kohdan säännöksiä tai rikoslain 38 luvun 5–7 tai 8 b §:ää on rikottu.
Radiolaitteen haltijan, käyttäjän ja omistajan on pyynnöstä esitettävä Liikenne- ja viestintävirastolle,
Rajavartiolaitokselle ja poliisille hallussaan oleva radiolupa.

327 § (23.11.2018/1003)
Laitteen tutkittavaksi ottaminen
Radiolaitemarkkinoiden valvomiseksi tai jos on syytä epäillä, että 30 luvussa säädettyjä vaatimuksia
markkinoille saatetuille tai saataville asetetuille radiolaitteille ei ole noudatettu tai 269 §:ssä säädetty
sähköisen viestin suojaus on oikeudettomasti purettu, Liikenne- ja viestintäviraston tarkastajalla on
oikeus ottaa radiolaite ja sen asiakirjat tutkittaviksi sekä kieltää laitteen käyttö ja sen pitäminen
saatavilla markkinoilla tutkimuksen ajaksi. Tutkimus on tehtävä viivytyksettä. Sille, jolta laite on
otettu tutkittavaksi, on annettava todistus, josta ilmenevät tutkittavaksi otettu laite ja tutkittavaksi
ottamisen syy.
Jos tutkittavaksi otettu radiolaite täyttää tämän lain sekä sen nojalla annettujen säännösten ja
määräysten vaatimukset ja sen arvo on alentunut tutkimuksen vuoksi, omistajalle on vaatimuksesta
maksettava laitteesta käypää hintaa vastaava korvaus.
Jos radiolaite on olennaisella tavalla tämän lain taikka sen nojalla annettujen säännösten tai
määräysten vastainen, Liikenne- ja viestintävirasto voi velvoittaa laitteen valmistajan tai
maahantuojan korvaamaan tutkimuksesta aiheutuneet kustannukset.

328 § (23.11.2018/1003)
Radiotaajuuksien käytön häiriöttömyyden ja tehokkuuden turvaaminen
Liikenne- ja viestintävirastolla on oikeus tarkkailla radioviestintää ja sen teknistä toteutusta
radiotaajuuksien riittävän häiriöttömyyden ja tehokkaan käytön turvaamiseksi.

329 § (23.11.2018/1003)
Radiohäiriöiden estäminen
Liikenne- ja viestintävirastolla on oikeus kieltää radiolaitteen markkinoille saattaminen, asettaminen
saataville markkinoilla ja käyttö sekä 97 §:n 2 momentissa tarkoitetun erityisen sähkölaitteen käyttö,
jos se on aiheuttanut haitallisen häiriön tai sen voidaan todennäköisin syin olettaa aiheuttavan
haitallisen häiriön.
Liikenne- ja viestintävirastolla on oikeus kieltää radiolaitteen maahantuonti, kaupan pitäminen,
myynti, luovutus ja käyttö myös, jos radiolaitteen voidaan todennäköisin syin olettaa aiheuttavan
häiriötä 95 tai 96 §:ssä tarkoitetulle radiotaajuuksien suunnitellulle käytölle.
Liikenne- ja viestintävirastolla on oikeus tarkastaa ja ottaa tutkittavaksi radiolaite, jos laitteen tai sen
käytön epäillään todennäköisin syin olevan tämän lain tai sen nojalla annettujen säännösten tai
määräysten vastaisia, taikka se on aiheuttanut tai todennäköisesti voi aiheuttaa haitallisen häiriön.
Liikenne- ja viestintävirasto voi tässä tapauksessa myös tehdä radiolaitteen tilapäisesti
toimintakyvyttömäksi, jos siitä ei aiheudu radiolaitteen haltijalle olosuhteisiin nähden kohtuutonta
haittaa tai vahinkoa. Radiolaitteen tutkittavaksi ottamiseen sovelletaan muilta osin 327 §:ää.

42 luku
Valvontapäätökset ja pakkokeinot
330 § (23.11.2018/1003)
Valvontapäätös
Liikenne- ja viestintävirasto, tietosuojavaltuutettu ja kunnan rakennusvalvontaviranomainen voivat
tämän lain mukaisia tehtäviä hoitaessaan antaa huomautuksen sille, joka rikkoo tätä lakia taikka sen
nojalla annettuja säännöksiä, määräyksiä, päätöksiä ja lupaehtoja sekä velvoittaa tämän korjaamaan
virheensä tai laiminlyöntinsä kohtuullisessa määräajassa.
Kuluttaja-asiamiehen valvomien 306 §:ssä mainittujen säännösten osalta noudatetaan, mitä
kuluttajansuojalain 2 luvun 16, 17, 19 ja 20 §:ssä säädetään.

331 § (23.11.2018/1003)
Väliaikainen päätös
Jos tätä lakia taikka sen nojalla annettua säännöstä, määräystä, päätöstä tai lupaehtoa koskeva
virhe tai laiminlyönti aiheuttaa välitöntä ja vakavaa vaaraa yleiselle järjestykselle, yleiselle
turvallisuudelle tai kansanterveydelle taikka vakavaa taloudellista tai toiminnallista haittaa muille

yrityksille, tilaajille tai käyttäjille taikka viestintäverkkojen tai viestintäpalvelujen toiminnalle,
Liikenne- ja viestintävirasto voi viipymättä päättää tarvittavista väliaikaisista toimista 330 §:ssä
säädetystä määräajasta riippumatta.
Liikenne- ja viestintäviraston on ennen väliaikaisia toimia koskevan päätöksen antamista varattava
sen saajalle tilaisuus tulla kuulluksi, paitsi jos kuulemista ei voida toimittaa niin nopeasti kuin asian
kiireellisyys välttämättä vaatii.
Väliaikaisena toimena Liikenne- ja viestintävirasto voi keskeyttää vaaraa tai vakavaa haittaa
aiheuttavan toiminnan. Liikenne- ja viestintävirasto voi lisäksi rajoittaa taajuuksien käyttöä tai
määrätä muusta näihin verrattavasta pakkokeinosta. Väliaikaiset toimet voivat olla voimassa
enintään kolme kuukautta. Liikenne- ja viestintävirasto voi jatkaa väliaikaisia toimia enintään
kolmella kuukaudella, jos virhettä tai laiminlyöntiä ei ole määräajassa korjattu. Väliaikaisia toimia
koskevaan päätökseen voi hakea muutosta erikseen samalla tavoin kuin 1 momentissa
tarkoitettuun päätökseen.

332 §
Uhkasakko, keskeyttämisuhka ja teettämisuhka
Edellä 330 tai 331 §:n mukaan asetetun velvoitteen tehosteeksi voidaan asettaa uhkasakko tai uhka
siitä, että toiminta keskeytetään taikka että tekemättä jätetty toimenpide teetetään laiminlyöjän
kustannuksella.
Mitä 1 momentissa säädetään toiminnan keskeyttämisuhasta, ei kuitenkaan sovelleta 176–179 tai
190 §:ssä tarkoitettuihin velvoitteisiin.
Uhkasakosta, keskeyttämisuhasta ja teettämisuhasta säädetään uhkasakkolaissa. Teettämällä
suoritetun toimenpiteen kustannukset maksetaan etukäteen valtion varoista ja peritään takaisin
laiminlyöjältä. Takaisin perittävät kustannukset ovat suoraan ulosottokelpoisia. Niiden perimisestä
säädetään verojen ja maksujen täytäntöönpanosta annetussa laissa.

333 § (23.11.2018/1003)
Teleyrityksen seuraamusmaksu
Teleyritykselle, joka toimii 53, 53 a, 54 tai 55 §:n nojalla asetetun velvollisuuden tai 81 a §:n nojalla
sitovaksi annetun sitoumuksen vastaisesti eikä kehotuksesta huolimatta kohtuullisessa, vähintään
kolmen kuukauden määräajassa oikaise menettelyään, voidaan määrätä seuraamusmaksu.
Seuraamusmaksu voidaan määrätä myös yritykselle, joka tahallisesti tai törkeästä
huolimattomuudesta antaa harhaanjohtavia, virheellisiä tai puutteellisia tietoja 51 a §:ssä tarkoitetun
menettelyn yhteydessä eikä kehotuksesta huolimatta kohtuullisessa vähintään kolmen kuukauden
määräajassa oikaise menettelyään. (30.12.2020/1207)
Seuraamusmaksua ei saa määrätä, jos menettelyllä ei ole huomattavaa vaikutusta markkinoihin tai
jos seuraamusmaksun määrääminen on kilpailun turvaamisen kannalta muutoin ilmeisen
perusteetonta. Seuraamusmaksu voidaan lisäksi jättää määräämättä, jos teleyritykselle on määrätty
tai määrätään vastaavasta teosta tai laiminlyönnistä kilpailulaissa tarkoitettu seuraamusmaksu.
Seuraamusmaksua määrättäessä on otettava huomioon menettelyn laatu, laajuus ja sen kestoaika
sekä vastaavasta teosta tai laiminlyönnistä määrätty kilpailulain mukainen seuraamusmaksu. Maksu
on vähintään 1 000 ja enintään miljoona euroa. Jos teolla tai laiminlyönnillä on erittäin huomattavia
vaikutuksia markkinoihin, mainittu määrä saadaan ylittää. Maksu saa kuitenkin olla enintään viisi
prosenttia teleyrityksen edellisen vuoden sähköisen viestinnän verkkojen ja palvelujen
tarjoamisesta koostuvasta liikevaihdosta.
Seuraamusmaksun määrää Liikenne- ja viestintäviraston esityksestä markkinaoikeus. Asian
käsittelystä ja selvittämisestä markkinaoikeudessa säädetään oikeudenkäynnistä
markkinaoikeudessa annetussa laissa (100/2013). Seuraamusmaksu määrätään maksettavaksi
valtiolle.

334 § (23.11.2018/1003)
Televisio- tai radiotoiminnan harjoittajan seuraamusmaksu
Televisio- tai radiotoiminnan harjoittajalle, joka toimii 25 ja 26 luvun säännösten vastaisesti eikä
kehotuksesta huolimatta oikaise menettelyään 303 tai 306 §:ssä tarkoitetun valvontaviranomaisen
asettamassa määräajassa, voidaan määrätä seuraamusmaksu.
Seuraamusmaksua ei saa määrätä, jos menettelyllä ei ole huomattavaa vaikutusta 25 ja 26 luvussa
säädettyjen tavoitteiden toteutumiseen tai jos seuraamusmaksun määrääminen on niiden
turvaamisen kannalta muutoin ilmeisen perusteetonta.
Seuraamusmaksua määrättäessä on otettava huomioon menettelyn laatu, laajuus ja sen kestoaika.
Maksu on vähintään 1 000 ja enintään miljoona euroa. Jos teolla tai laiminlyönnillä on erittäin
huomattavia vaikutuksia 25 ja 26 lukuun sisältyvien tavoitteiden toteutumiseen, mainittu määrä
saadaan ylittää. Maksu saa kuitenkin olla enintään viisi prosenttia televisio- tai radiotoiminnan
harjoittajan edellisen vuoden toimiluvanvaraisen toiminnan liikevaihdosta.
Seuraamusmaksun määrää Liikenne- ja viestintäviraston tai 214 §:ää koskevissa tapauksissa
kuluttaja-asiamiehen esityksestä markkinaoikeus. Asian käsittelystä ja selvittämisestä
markkinaoikeudessa säädetään oikeudenkäynnistä markkinaoikeudessa annetussa laissa.
Seuraamusmaksu määrätään maksettavaksi valtiolle.

335 §
Seuraamusmaksun täytäntöönpano
Seuraamusmaksu on suoraan ulosottokelpoinen. Sen perimisestä säädetään verojen ja maksujen
täytäntöönpanosta annetussa laissa. Maksun täytäntöönpanosta huolehtii Oikeusrekisterikeskus.
Valtioneuvoston asetuksella voidaan antaa säännöksiä seuraamusmaksun täytäntöönpanon
kannalta merkityksellisestä viranomaisten ilmoitusvelvollisuudesta, seuraamusmaksun
palauttamisesta ja muista vastaavista, maksun täytäntöönpanon kannalta välttämättömistä seikoista
sekä tarkempia säännöksiä seuraamusmaksun täytäntöönpanosta.

335 a § (9.7.2020/579)
Seuraamusmaksu eräiden sähköistä suoramarkkinointia koskevien
säännösten rikkomisesta
Tämän lain 200 ja 201 §:n sekä 203 §:n 2 momentin rikkomisen johdosta määrättävästä
seuraamusmaksusta säädetään kuluttajansuojaviranomaisten eräistä toimivaltuuksista annetussa
laissa (566/2020).

336 § (23.11.2018/1003)
Kohtuuttoman sopimusehdon kieltäminen viestintäpalvelun tarjonnassa
Liikenne- ja viestintävirasto voi kieltää jatkamasta 107 §:n vastaisen sopimusehdon käyttämistä tai
uudistamasta sellaisen tai siihen rinnastettavan sopimusehdon käyttämistä, jos kielto on kuluttajien
suojaamiseksi tarpeen. (30.12.2020/1207)
Liikenne- ja viestintävirasto voi asettaa kieltopäätöksen tehosteeksi uhkasakon. Uhkasakon
tuomitsee maksettavaksi markkinaoikeus.
Liikenne- ja viestintäviraston 1 tai 2 momentissa tarkoitettuun päätökseen ei saa hakea muutosta
valittamalla. Teleyritys voi saattaa kieltopäätöksen markkinaoikeuden käsiteltäväksi 30 päivän
kuluessa Liikenne- ja viestintäviraston päätöksestä tiedon saatuaan. Muutoin päätös jää pysyväksi.
Asian käsittelystä markkinaoikeudessa säädetään oikeudenkäynnistä markkinaoikeudessa
annetussa laissa.

337 §
Numeron tai palvelun sulkeminen
Kuluttaja-asiamies voi sakon uhalla velvoittaa teleyrityksen viipymättä sulkemaan numeron tai
muutoin estämään palvelun käytön, jos on ilmeistä, että palvelulla tavoitellaan oikeudetonta
taloudellista hyötyä antamalla markkinoinnissa palvelun tilaajien ja käyttäjien kannalta
merkityksellisiä totuudenvastaisia tai harhaanjohtavia tietoja, ja tilaajan viestintäpalvelua koskevalle
laskulle muodostuu palvelusta aiheutuvia maksuja. Kuluttaja-asiamies voi antaa päätöksen myös
väliaikaisena, jolloin se on voimassa, kunnes asia on lopullisesti ratkaistu.
Kuluttaja-asiamiehen on 1 momentin mukaisessa päätöksessään määrättävä, että teleyrityksen on
heti saatuaan päätöksen tiedoksi keskeytettävä sisältöpalvelun laskutus ja lopetettava palvelusta jo
kertyneiden tai vielä kertyvien varojen tilittäminen palvelun tarjoajalle tai toiselle teleyritykselle.
Kuluttaja-asiamiehen on ennen 1 momentin mukaisen päätöksen antamista varattava teleyritykselle
ja palvelun tarjoajalle tilaisuus tulla kuulluksi, paitsi jos kuulemista ei voida toimittaa niin nopeasti
kuin asian kiireellisyys välttämättä vaatii.
Kuluttaja-asiamiehen 1 momentissa tarkoitettuun päätökseen ei saa hakea muutosta valittamalla.
Teleyritys tai se, jonka palvelun käyttö on estetty, voi saattaa muun kuin väliaikaisena annetun
päätöksen markkinaoikeuden käsiteltäväksi 30 päivän kuluessa siitä tiedon saatuaan. Muutoin
päätös jää pysyväksi. Asian käsittelystä markkinaoikeudessa säädetään oikeudenkäynnistä
markkinaoikeudessa annetussa laissa.
Jos kuluttaja-asiamiehen 1 momentissa tarkoitettu päätös jää pysyväksi, teleyrityksen on
viivytyksettä ja viimeistään 30 päivän kuluttua asian lopullisesta ratkaisemisesta palautettava
tilaajien palvelusta maksamat maksut täysimääräisinä tilaajille. Jos teleyritykselle palvelusta
kertyneet varat eivät riitä kaikkien tilaajien saatavien kattamiseen, varat on palautettava saatavien
mukaisessa suhteessa. Palautettavalle määrälle on maksettava vuotuista korkoa korkolain 12 §:ssä
tarkoitetun viitekoron mukaisesti.

338 § (23.11.2018/1003)
Televisiotoiminnan keskeyttäminen
Liikenne- ja viestintävirasto voi velvoittaa keskeyttämään 3 §:ssä tarkoitetun televisiotoiminnan
kokonaan tai osittain, jos toiminnan harjoittaja 330–332 tai 334 §:ssä määrätyistä toimenpiteistä
huolimatta vakavasti ja toistuvasti rikkoo televisiotoiminnassaan tätä lakia tai sen nojalla annettuja
säännöksiä tai määräyksiä.

339 § (30.12.2020/1207)
Televisio-ohjelmiston ja tilausohjelmapalvelun ohjelmiston edelleen
lähettämisen keskeyttäminen
Valtioneuvosto voi määrätä enintään kuukauden ajaksi keskeytettäväksi Suomen ulkopuolelta
tulevan televisio-ohjelmiston ja tilausohjelmapalvelun ohjelmiston edelleen lähettämisen, jos
ohjelmistossa ilmeisellä tavalla toistuvasti:
1) syyllistytään rikoslain 11 luvun 10 §:ssä rangaistavaksi säädettyyn kiihottamiseen kansanryhmää
vastaan tai 10 a §:ssä rangaistavaksi säädettyyn törkeään kiihottamiseen kansanryhmää vastaan;
2) törkeästi rikotaan kuvaohjelmalain 6 §:n säännöksiä;
3) syyllistytään rikoslain 34 a luvun 1 §:n 1 momentin 2 kohdassa rangaistavaksi säädettyyn
terroristisessa tarkoituksessa tehtyyn julkiseen kehottamiseen rikokseen.
Jos 1 momentissa tarkoitetusta televisio-ohjelmistosta vastuussa oleva televisiotoiminnan harjoittaja
tai tilausohjelmapalvelun ohjelmistosta vastuussa oleva tilausohjelmapalvelun tarjoaja on
sijoittautunut johonkin ETA-valtioon, edelleen lähettämisen keskeytyksen määräämisessä on
noudatettava audiovisuaalisia mediapalveluita koskevan direktiivin 3 artiklan 2 ja 3 kohdassa
säädettyä menettelyä. Jos televisiotoiminnan harjoittaja on sijoittautunut johonkin Euroopan
talousalueeseen kuulumattomaan, mutta Euroopan neuvoston televisioyleissopimuksen
sopimusosapuolena olevaan valtioon, televisio-ohjelmiston edelleen lähettämisen keskeyttämisen
määräämisessä on noudatettava mainitun sopimuksen 24 artiklan 1 ja 2 kohdassa säädettyä
menettelyä.

340 § (23.11.2018/1003)
Teletoiminnan kieltäminen
Jos teleyritys 331–334 §:ssä tarkoitetuista seuraamuksista huolimatta vakavasti ja olennaisella
tavalla rikkoo tai jättää noudattamatta tämän lain säännöksiä, sen nojalla annettuja määräyksiä tai
päätöksiä, Liikenne- ja viestintävirasto voi kieltää teleyritykseltä teletoiminnan harjoittamisen.
Liikenne- ja viestintävirasto voi kieltää teleyrityksen toiminnan kokonaan tai osittain.
Liikenne- ja viestintävirasto voi kieltää kilpailulle huomattavaa haittaa aiheuttavan palvelun tai
palvelukokonaisuuden tarjonnan, kunnes 52 §:ssä tarkoitettu päätös on tehty.

341 §
Kotietsintä, paikanetsintä ja henkilöntarkastus
Jos on painavia perusteita epäillä, että tietyssä kotirauhan piiriin kuuluvassa paikassa on tehty
rikoslain 38 luvun 7 §:ssä taikka tämän lain 348 §:n 1 momentin 2 tai 3 kohdassa tarkoitettu rikos,
lainvastaisen radiolaitteen tai telepäätelaitteen löytämiseksi tai rikoksen selvittämiseksi saadaan
toimittaa yleinen kotietsintä tai paikanetsintä sekä henkilöntarkastus sen estämättä, mitä
pakkokeinolain 8 luvun 2 §:n 1 momentissa, 4 §:ssä ja 31 §:n 1 momentissa säädetään.
Edellytyksenä on lisäksi, että etsintä tai tarkastus on välttämätön sen tavoitteiden saavuttamiseksi.

43 luku
Muutoksenhaku
342 § (23.11.2018/1003)
Oikaisuvaatimus
Säilytysvelvollinen yritys voi 157 §:ssä tarkoitettuun tietojen säilytysvelvollisuutta koskevaan
päätökseen vaatia oikaisua sisäministeriöltä.
Liikenne- ja viestintäviraston päätökseen, joka koskee 39 §:ssä tarkoitettua radiolupaa, 44 §:ssä
tarkoitettua radiotaajuuksien varausta koskevaa päätöstä, 100 §:ssä tarkoitettua numerointipäätöstä,
288 §:ssä tarkoitettua markkinaehtoista taajuusmaksua, 289 §:ssä tarkoitettua
tietoyhteiskuntamaksua ja 293 §:ssä tarkoitettua televisio- ja radiotoiminnan valvontamaksua saa
vaatia oikaisua.
Ilmoitetun laitoksen vaatimustenmukaisuustodistusta koskevaan päätökseen saa vaatia oikaisua.
Pätevyystutkintosuorituksen hylkäävään päätökseen, jonka on tehnyt 265 §:n 3 momentissa
tarkoitettu Liikenne- ja viestintäviraston määräämä ulkopuolinen tutkinnon vastaanottaja, saa vaatia
oikaisua Liikenne- ja viestintävirastolta.
Oikaisuvaatimusmenettelystä säädetään hallintolain 7 a luvussa.

343 § (23.11.2018/1003)
Muutoksenhaku markkinaoikeuteen
Liikenne- ja viestintäviraston 21 luvun, 295 §:n ja 312 §:n 2 ja 3 momentin nojalla tekemään
päätökseen haetaan muutosta valittamalla markkinaoikeuteen. Liikenne- ja viestintävirasto voi
päätöksessään määrätä, että päätöstä on noudatettava muutoksenhausta huolimatta, jollei
markkinaoikeus toisin määrää.
Edellä 1 momentissa tarkoitetun valituksen käsittelystä markkinaoikeudessa säädetään
oikeudenkäynnistä markkinaoikeudessa annetussa laissa.
Liikenne- ja viestintävirastolla on oikeus valittaa markkinaoikeuden tekemästä päätöksestä.

344 § (30.12.2020/1207)
Muutoksenhaku hallintotuomioistuimeen
Muutoksenhausta hallintotuomioistuimeen säädetään oikeudenkäynnistä hallintoasioissa annetussa
laissa (808/2019). Mitä mainitussa laissa säädetään, noudatetaan myös muutoksenhaussa
kunnallisen viranomaisen päätökseen.
Päätöksen tehnyt viranomainen tai ilmoitettu laitos voi muussa kuin 233 ja 235 §:ssä tarkoitetussa
päätöksessä määrätä, että päätöstä on noudatettava muutoksenhausta huolimatta, jollei
muutoksenhakuviranomainen toisin määrää.
Edellä 213 §:ssä tarkoitettua lähetysoikeuden luovuttamista koskevaa Liikenne- ja viestintäviraston
päätöstä on 2 momentista poiketen noudatettava muutoksenhausta huolimatta, jollei
valitusviranomainen toisin määrää.

345 § (30.12.2020/1207)
Muutoksenhaku korkeimpaan hallinto-oikeuteen
Poiketen siitä, mitä oikeudenkäynnistä hallintoasioissa annetussa laissa säädetään, korkeimpaan
hallinto-oikeuteen valittamalla voi hakea muutosta päätökseen, jonka:
1) valtioneuvosto on tehnyt tämän lain nojalla;
2) Liikenne- ja viestintävirasto on tehnyt 52, 53, 53 a, 54 tai 55 §:n nojalla tai joka koskee tällaisen
päätöksen noudattamisen valvontaa;
3) Liikenne- ja viestintävirasto on tehnyt 85 §:n nojalla;
4) Liikenne- ja viestintävirasto on tehnyt 314 §:n nojalla EU:n verkkovierailuasetuksen valvonnasta;
5) markkinaoikeus on tehnyt tämän lain nojalla lukuun ottamatta 336 ja 337 §:ssä tarkoitettua
päätöstä, johon haetaan muutosta siten kuin oikeudenkäynnistä markkinaoikeudessa annetussa
laissa säädetään.
Edellä 2 momentin 1–4 kohdassa tarkoitettua valtioneuvoston ja Liikenne- ja viestintäviraston
päätöstä on noudatettava muutoksenhausta huolimatta, jollei valitusviranomainen toisin määrää.
Valitus on käsiteltävä kiireellisenä.

XIII OSA
MUUT SÄÄNNÖKSET
44 luku
Rangaistussäännökset
346 §
Televisio- ja radiotoimintarikkomus
Joka tahallaan harjoittaa televisio- tai radiotoimintaa ilman 22 §:n 1 momentissa, 26 ja 28 §:ssä tai
34 §:n 1 momentissa säädettyä ohjelmistotoimilupaa tai tekemättä 4 §:n 1 momentissa säädettyä
toiminnan harjoittamista koskevaa ilmoitusta taikka vastoin 338 ja 339 §:n nojalla annettua kieltoa,
on tuomittava televisio- ja radiotoimintarikkomuksesta sakkoon.
Rangaistusta ei tuomita, jos rikkomus on vähäinen.

347 §
Suojauksen purkujärjestelmärikkomus
Joka muutoin kuin rikoslain 38 luvun 8 b §:ssä säädetyllä tavalla tahallaan rikkoo 269 §:n 2
momentissa säädettyä suojauksen purkujärjestelmään tai sen osaan kohdistuvaa kieltoa, on
tuomittava, jollei teosta muualla laissa säädetä ankarampaa rangaistusta, suojauksen
purkujärjestelmärikkomuksesta sakkoon.
Syyttäjä ei saa nostaa syytettä suojauksen purkujärjestelmärikkomuksesta, ellei asianomistaja
ilmoita rikosta syytteeseen pantavaksi taikka ellei erittäin tärkeä yleinen etu vaadi syytteen
nostamista.
Rangaistusta ei tuomita, jos rikkomus on vähäinen.

348 § (17.6.2016/456)
Radiolaiterikkomus
Joka oikeudettomasti
1) ottaa käyttöön radiolähettimen tai käyttää sitä ilman 39 §:ssä säädettyä radiolupaa taikka käyttää
radiolähetintä ilman 265 §:ssä säädettyä pätevyyttä tai 266 §:ssä säädettyä kelpoisuutta,
2) rikkoo häiriön estämiseksi tai rajoittamiseksi 329 §:n nojalla asetettua kieltoa tai 330 §:n nojalla
annettua valvontapäätöstä,
3) rikkoo 260 §:n 7 momentin tai 262 §:n 1 momentin nojalla radiolaitteisiin liittyvän riskin vuoksi
asetettua velvoitetta tai laitteiden tutkittavaksi ottamisen yhteydessä 327 §:n nojalla annettua
kieltoa, tai
4) rikkoo 263 §:n 2 momentin nojalla radiolaitteiden muodollisen vaatimustenvastaisuuden vuoksi
asetettua velvoitetta,
on tuomittava, jollei teosta muussa laissa säädetä ankarampaa rangaistusta, radiolaiterikkomuksesta
sakkoon.
Sitä, joka rikkoo 332 §:n nojalla määrättyä uhkasakolla tai toiminnan keskeyttämisen uhalla
tehostettua kieltoa tai velvoitetta ei voida tuomita 1 momentin nojalla rangaistukseen samasta
teosta.
Rangaistusta ei tuomita, jos rikkomus on vähäinen.

349 §
Sähköisen viestinnän tietosuojarikkomus
Joka tahallaan
1) laiminlyö 205 §:n 1 momentissa säädetyt velvollisuudet suostumuksen pyytämisestä ja tietojen
antamisesta,
2) laiminlyö 247 §:ssä säädetyn velvollisuuden huolehtia palvelujensa tai välitystietojen ja
sijaintitietojen käsittelyn tietoturvasta,
3) laiminlyö 275 §:n 1 momentissa tai 278 §:n 2 momentissa säädetyn ilmoitusvelvollisuuden,
4) käsittelee välitystietoja 136–144 §:ssä tai sijaintitietoja 160 §:n 1–4 momentissa tai 161 §:ssä
säädetyn vastaisesti tai laiminlyö käsittelyyn liittyvän tiedonantovelvollisuuden tai viranomaisen
antamat määräykset,
5) laiminlyö, mitä 152–154 §:ssä säädetään selvityksen tai ennakkoilmoituksen laatimisesta ja
antamisesta käyttäjälle, työntekijöiden edustajalle tai tietosuojavaltuutetulle,
6) laiminlyö 145 §:ssä säädetyn käsittelyä koskevien tietojen tallentamisen tai 158 §:n 3
momentissa säädetyt velvoitteet,
7) laiminlyö, mitä 162 §:ssä säädetään käyttäjän ja tilaajan oikeuksista,
8) laiminlyö, mitä 134 §:ssä säädetään laskun yhteyskohtaisesta erittelystä,
9) laiminlyö, mitä 197–199 §:ssä säädetään yhteystietopalveluihin sisältyvien henkilötietojen
käsittelystä, tilaajalle palvelun tarkoituksesta ja käytöstä ilmoittamisesta, tietojen poistamisesta ja
korjaamisesta, kielto-oikeuksista tai oikeushenkilöiden oikeuksista taikka
10) harjoittaa suoramarkkinointia, markkinoi puhelinliittymää tai tallentaa tai käyttää tietoja 200–
203 tai 205 §:n vastaisesti,
on tuomittava sähköisen viestinnän tietosuojarikkomuksesta sakkoon, jollei teosta muualla laissa
säädetä ankarampaa rangaistusta.
Rangaistusta ei tuomita, jos rikkomus on vähäinen.

350 §
Viittaukset rikoslakiin
Rangaistus suojauksen purkujärjestelmärikoksesta säädetään rikoslain 38 luvun 8 b §:ssä.
Rangaistus viestintäsalaisuuden loukkaamisesta säädetään rikoslain 38 luvun 3 §:ssä, törkeästä
viestintäsalaisuuden loukkaamisesta 38 luvun 4 §:ssä sekä rangaistus tietomurrosta rikoslain 38
luvun 8 §:ssä. Rangaistus tämän lain 136 §:n 4 momentissa ja 160 §:n 5 momentissa säädetyn
salassapitovelvollisuuden rikkomisesta tuomitaan rikoslain 38 luvun 1 tai 2 §:n mukaan, jollei teko
ole rangaistava rikoslain 40 luvun 5 §:n mukaan tai siitä muualla laissa säädetä ankarampaa
rangaistusta.

45 luku
Voimaantulo
351 §
Voimaantulo
Tämä laki tulee voimaan 1 päivänä tammikuuta 2015.
Tällä lailla kumotaan:
1) televisio- ja radiotoiminnasta annettu laki (744/1998);
2) radiotaajuuksista ja telelaitteista annettu laki (1015/2001);
3) eräiden suojauksen purkujärjestelmien kieltämisestä annettu laki (1117/2001);
4) tietoyhteiskunnan palvelujen tarjoamisesta annettu laki (458/2002);
5) verkkotunnuslaki (228/2003);
6) viestintämarkkinalaki (393/2003);
7) sähköisen viestinnän tietosuojalaki (516/2004);
8) eräiden radiotaajuuksien huutokaupoista annettu laki (462/2009).
Tämän lain 106 §, 15 luku ja 135 § tulevat voimaan 1 päivänä heinäkuuta 2015.
Viestintämarkkinalain 61, 66, 67, 67 a–67 i, 68, 69 a, 70, 70 a, 71, 72, 73–79, 79 a, 81, 82 ja 83 a
§:ää sovelletaan 30 päivään kesäkuuta 2015. (19.12.2014/1217)
Verkkotunnuslakia sovelletaan 4 päivään syyskuuta 2016. Tämän lain verkkotunnuksia koskeva 21
luku, 295 § ja 312 §:n 2 momentti ja 3 momentti asianosaista edustaneen verkkotunnusvälittäjän
osalta tulevat voimaan 5 päivänä syyskuuta 2016.
Tämän lain 201 § on voimassa 1 päivään heinäkuuta 2024. (4.6.2021/485)
L:lla 485/2021 muutettu 5 momentti tulee voimaan 1.7.2021. Aiempi sanamuoto kuuluu:
Tämän lain 201 § on voimassa 1 päivään heinäkuuta 2021. (19.12.2018/1266)
Tämän lain 227 §:n 1 momentin 2 ja 3 kohta ovat voimassa 31 päivään joulukuuta 2016.
Tämän lain 288 §:n 1 momentin 3 kohta tulee voimaan 1 päivänä tammikuuta 2024.
Tämän lain 304 §:n 2 momentti on voimassa 30 päivään kesäkuuta 2022.
Viestintämarkkinalain 43 §:n 3 ja 4 momenttia sovelletaan 31 päivään joulukuuta 2015 asti.

352 § (23.11.2018/1003)
Siirtymäsäännökset
Tämän lain voimaan tullessa vireillä olleen hallintoasian käsittelyyn sovelletaan lain voimaan tullessa
voimassa olleita säännöksiä.
Tämän lain voimaan tullessa voimassaoleva verkko- tai ohjelmistotoimilupa, radiolähettimen lupa,
radioaseman tunniste sekä pätevyys- ja kelpoisuustodistus on edelleen voimassa siinä mainitun
määräajan.
Eräiden radiotaajuuksien huutokaupoista annettua lakia sovelletaan sen nojalla myönnettyihin
toimilupiin niiden voimassaolon päättymiseen asti.
Viestintämarkkinalakiin perustuvat teleyritysten oikeudet ja velvollisuudet jäävät voimaan, kunnes
Liikenne- ja viestintävirasto on ensimmäistä kertaa tehnyt tämän lain 52 §:n mukaisen päätöksen
huomattavasta markkinavoimasta ja sen seurauksena asettanut teleyrityksille tämän lain mukaiset
oikeudet ja velvollisuudet. Tarvittaessa teleyrityksen viestintämarkkinalakiin perustuvien
velvollisuuksien päättyminen vahvistetaan Liikenne- ja viestintäviraston erillisellä päätöksellä.
Viestintämarkkinalain 59 §:ään perustuvat teleyritysten oikeudet ja velvollisuudet jäävät edelleen
voimaan, kunnes Liikenne- ja viestintävirasto ensimmäistä kertaa tekee tämän lain 85 §:n mukaisen
päätöksen nimeämismenettelyn käyttöönotosta.
Viestintämarkkinalain 134 §:n 1 momentin 3 kohtaan perustuva velvollisuus siirtää verkossa ilman
korvausta vapaasti vastaanotettavat yleisen edun mukaiset valtakunnallisen ohjelmistotoimiluvan
nojalla lähetettävät televisio-ohjelmistot, joita ovat MTV Oy:n MTV3 ja Sanoma Media Finland Oy:n
Nelonen, ovat voimassa siihen saakka, kunnes tämän lain 26 §:n mukaiset toimiluvat tulevat
voimaan.
Televisio- ja radiotoiminnasta annetun lain 15 a §:n 1 ja 2 momenttiin perustuva televisiotoiminnan
harjoittajan velvollisuus välittää väestölle vaaratiedotteita televisio-ohjelmistossa on voimassa siihen
saakka, kunnes tämän lain 26 §:n mukaiset toimiluvat tulevat voimaan.
Televisio- ja radiotoiminnasta annetun lain 15 a §:n 1 ja 2 momenttiin perustuva radiotoiminnan
harjoittajan velvollisuus välittää väestölle vaaratiedotteita radio-ohjelmistoissa on voimassa
radiotoiminnan harjoittajalle televisio- ja radiotoiminnasta annetun lain 7 §:n 1 momentin nojalla
annetussa ohjelmistotoimiluvassa mainitun määräajan.
Tämän lain 229 §:n 4 momenttia ei sovelleta sopimukseen, joka on tehty ennen lain voimaantuloa.
Tämän lain 288 §:n 1 momentin 1 kohtaa sovelletaan lain voimaantulon jälkeen myönnettyihin
toimilupiin.
Jos muussa laissa tai sen nojalla annetussa säännöksessä taikka tällä lailla kumotun lain nojalla
annetussa päätöksessä viitataan tällä lailla kumottuun lakiin, viittauksen on katsottava tarkoittavan
tämän lain vastaavaa säännöstä.
HE 221/2013 , LiVM 10/2014, EV 106/2014, 2009/140/EY; EYVL N:o L 337, 18.12.2009, s.37,
2009/136/EY; EYVL N:o L 337, 18.12.2009, s. 11, 2006/24/EY; EYVL N:o L 105, 13.4.2006, s. 54,
2010/13/EU; EYVL N:o L 95, 15.4.2010, s. 1, 2000/31/EY; EYVL N:o L 178, 17.7.2000, s. 1,
98/84/EY; EYVL N:o L 320, 28.11.1998, s. 54

Muutossäädösten voimaantulo ja soveltaminen:
19.12.2014/1217:
Tämä laki tulee voimaan 1 päivänä tammikuuta 2015.
HE 237/2014

, LiVM 24/2014, EV 186/2014

12.6.2015/758:
Tämä laki tulee voimaan 1 päivänä tammikuuta 2016.
HE 46/2014

, LaVM 19/2014, EV 274/2014

26.6.2015/824:
Tämä laki tulee voimaan 2 päivänä heinäkuuta 2015.
HE 4/2015

, LiVM 1/2015, EV 4/2015

18.9.2015/1235:
Tämä laki tulee voimaan 1 päivänä tammikuuta 2016.
HE 254/2014

, TaVM 34/2014, EV 371/2014

22.4.2016/277:
Tämä laki tulee voimaan 1 päivänä heinäkuuta 2016. Sen 249 §:n 2 ja 3 momenttia sovelletaan
kuitenkin vasta sellaiseen rakennushankkeeseen ja peruskorjaushankkeeseen, jota koskeva
rakennuslupahakemus on jätetty 1 päivänä tammikuuta 2017 tai sen jälkeen.
HE 116/2015

, LiVM 3/2016, EV 22/2016

17.6.2016/456:
Tämä laki tulee voimaan 20 päivänä kesäkuuta 2016. Sen 3 §:n 40 kohta ja 136 §:n 5 ja 6 momentti
ovat voimassa 21 päivään kesäkuuta 2024. (4.6.2021/486)
Tämän lain säännökset eivät estä sellaisen radiolaitteen asettamista saataville markkinoilla tai
käyttöön ottamista, joka:
1) kuuluu tämän lain soveltamisalaan;
2) on ennen 13 päivää kesäkuuta 2016 sovellettavien säännösten mukainen; ja
3) on saatettu markkinoille ennen 13 päivää kesäkuuta 2017.
HE 67/2016

, LiVM 12/2016, EV 66/2016

29.6.2016/558:
Tämä laki tulee voimaan 15 päivänä elokuuta 2016.
HE 15/2016

, StVM 7/2016, EV 83/2016

14.12.2017/900:
Tämä laki tulee voimaan 13 päivänä tammikuuta 2018.
HE 132/2017

, TaVM 19/2017, EV 132/2017

28.12.2017/1115:
Tämä laki tulee voimaan 1 päivänä maaliskuuta 2018.
HE 100/2017

, StVM 24/2017, SuVM 1/2017, EV 186/2017

12.1.2018/68:
Tämä laki tulee voimaan 1 päivänä kesäkuuta 2018.
Ennen tämän lain voimaantuloa tehtyihin kytkykauppasopimuksiin sovelletaan tämän lain voimaan
tullessa voimassa olleita 113 §:ää ja 116 §:n 4 momenttia.
HE 82/2017

, LiVM 21/2017, EV 144/2017

30.1.2018/118:
Tämä laki tulee voimaan 1 päivänä huhtikuuta 2018.
HE 41/2017

, HaVM 28/2017, EV 175/2017

4.5.2018/281:
Tämä laki tulee voimaan 9 päivänä toukokuuta 2018.
HE 192/2017 , LiVM 6/2018, EV 25/2018, Euroopan parlamentin ja neuvoston direktiivi (EU)
2016/1148 (32016L1148); EUVL L 194/1, 19.7.2016 s. 1

10.8.2018/606:
Tämä laki tulee voimaan 15 päivänä elokuuta 2018.
HE 49/2018 , TaVM 11/2018, EV 70/2018, Euroopan parlamentin ja neuvoston direktiivi
2016/943/EU (32016L0943); EUVL L 157, 15.6.2016, s. 1

23.11.2018/1003:
Tämän lain voimaantulosta säädetään erikseen lailla.
L 1003/2018 tuli voimaan L:n 937/2018 mukaisesti 1.1.2019.
HE 61/2018

, HE 104/2018

, LiVM 21/2018, EV 102/2018

19.12.2018/1266:
Tämä laki tulee voimaan 1 päivänä tammikuuta 2019.
HE 44/2018

, LiVM 11/2018, EV 53/2018

18.1.2019/52:
Tämä laki tulee voimaan 1 päivänä helmikuuta 2019.
HE 226/2018

, LiVM 34/2018, EV 186/2018

15.3.2019/350:
Tämä laki tulee voimaan 1 päivänä toukokuuta 2019.
HE 318/2018

, LiVM 38/2018, EV 234/2018

10.5.2019/655:
Tämä laki tulee voimaan 1 päivänä kesäkuuta 2019.
HE 259/2018 , HaVM 41/2018, EV 321/2018, Euroopan parlamentin ja neuvoston direktiivi (EU)
2016/680 (32016L0680); EUVL L 119, 4.5.2016, s. 89

26.6.2020/541:
Tämä laki tulee voimaan 1 päivänä tammikuuta 2021.
HE 41/2020

, LiVM 6/2020, EV 66/2020

9.7.2020/579:
Tämä laki tulee voimaan 15 päivänä heinäkuuta 2020.
HE 54/2019

, HE 10/2020

, TaVM 13/2020, EV 81/2020

30.12.2020/1207:
Tämä laki tulee voimaan 1 päivänä tammikuuta 2021.
Tämän lain 17 a ja 17 b §:ää sovelletaan vain tämän lain voimaantulon jälkeen myönnettäviin
verkkotoimilupiin.
Tämän lain 56 ja 59 §:ää, 61 §:n 3 momenttia, 61, 65 ja 67–69 §:ää, 71 §:n 4 momenttia
ja 5 momentin 5 kohtaa, 74 §:ää, 75 §:n 1 momenttia, 77 §:ää, 80 §:n 1 momenttia sekä 81
a–81 c §:ää sovelletaan vasta sen jälkeen, kun Liikenne- ja viestintävirasto on ensimmäisen kerran
tehnyt tämän lain 52 §:n mukaisen päätöksen huomattavasta markkinavoimasta ja tämän
seurauksena asettanut teleyrityksille tai muille yrityksille tämän lain mukaiset oikeudet ja
velvollisuudet.
Tämän lain 26 §:n 3 momentin 8 kohtaa sovelletaan tämän lain voimaan tulon jälkeen
myönnettäviin ohjelmistotoimilupiin.
Tämän lain 65 §:n 1 momenttia sovelletaan 31 päivästä joulukuuta 2023.
Tämän lain 108 a §:n 1 ja 2 momenttia sovelletaan tämän lain voimaantulon jälkeen tehtäviin

sopimuksiin.
Tämän lain 109 §:n 2 momenttia sovelletaan tämän lain voimaantulon jälkeen tehtäviin
viestintäpalvelusopimuksiin.
Tämän lain 134 a §:ää sovelletaan tämän lain voimaantulon jälkeen tehtäviin sopimuksiin.
Tämän lain 244 a §:ää sovelletaan myös ennen tämän lain voimaantuloa käyttöön otettuihin
viestintäverkkolaitteisiin.
Tämän lain 289 §:n 3 momenttia sovelletaan 1 päivästä maaliskuuta 2021.
HE 98/2020

, LiVM 16/2020, EV 189/2020

4.6.2021/485:
Tämä laki tulee voimaan 1 päivänä heinäkuuta 2021.
HE 55/2021

, LiVM 10/2021, EV 60/2021

4.6.2021/486:
Tämä laki tulee voimaan 21 päivänä kesäkuuta 2021.
HE 55/2021

, LiVM 10/2021, EV 60/2021

OLET TÄSSÄ: Finlex › Lainsäädäntö › Ajantasainen lainsäädäntö › Vuosi 2014 › 7.11.2014/917

LAINSÄÄDÄNTÖ
Ajantasainen
lainsäädäntö
Säädökset alkuperäisinä
Sähköinen
säädöskokoelma
Säädösmuutosten
hakemisto

OIKEUSKÄYTÄNTÖ
Korkein oikeus
Korkein hallinto-oikeus
Hovioikeudet
Hallinto-oikeudet
Markkinaoikeus
Työtuomioistuin

Säädöskäännökset

Vakuutusoikeus

Saamenkieliset
säädökset

Eurooppa-tuomioistuimet
Oikeuskäytäntö
kirjallisuudessa

VIRANOMAISET
Viranomaisten
määräyskokoelmat
Työehtosopimukset
Valtioneuvoston
oikeuskansleri
Tietosuojalautakunta
Tietosuojavaltuutettu

VALTIOSOPIMUKSET
Valtiosopimukset
Valtiosopimukset
viitetietokanta
Sähköinen sopimussarja

HALLITUKSEN
ESITYKSET
Hallituksen esitykset
JULKAISUT
Lainvalmistelun
prosessiopas
Hallituksen esitysten
laatimisohjeet
Lainkirjoittajan opas

FINLEX®
Uutisarkisto
RSS-syötteet
Ohjeita
Palaute
Käyttöehdot
Saavutettavuusseloste
Sivukartta

Yhdenvertaisuuden
arviointi
Säädösvalmistelun
kuulemisopas
Kokeilulakiopas

Finlex ® on oikeusministeriön omistama oikeudellisen aineiston julkinen ja maksuton Internet-palvelu.
Finlexin sisällön tuottaa ja sitä ylläpitää Edita Publishing Oy. Oikeusministeriö tai Edita eivät vastaa tietokantojen sisällössä
mahdollisesti esiintyvistä virheistä, niiden käytöstä käyttäjälle aiheutuvista välittömistä tai välillisistä vahingoista tai Internettietoverkossa esiintyvistä käyttökatkoista tai muista häiriöistä.

