Barns och ungas
rättigheter på
digitala plattformar
En vägledning till aktörer

Bakom vägledningen står Datainspektionen, Barnombudsmannen och Statens medieråd.

2

Barns och ungas rättigheter på digitala plattformar

FÖRORD

Skydda och stärk barns
och ungas rättigheter
När barns och ungas vardagsliv

i allt högre utsträckning utspelar sig i digitala
miljöer är det av yttersta vikt att deras fri- och rättigheter tas tillvara där, precis
som i den fysiska världen.
Barn och unga rör sig snabbt och vant mellan olika tjänster, men det är inte
alltid synonymt med att de inser risker eller förstår konsekvenser – konsekvenser
som dessutom kan ligga långt in i framtiden.
Att reglera internet är ofta svårt. Lagstiftningen är ibland komplicerad
att tolka, språket är långt ifrån det språkbruk berörda själva använder och
perspektiven är sällan så holistiska som de kan behöva vara när man betraktar
en händelse ur ett barns perspektiv. Något vi kan sägas vara skyldiga att göra,
sedan barnkonventionen blev lag i Sverige den 1 januari år 2020.
Det är därför vi, tre statliga myndigheter med särskilt ansvar för att skydda
barn och unga och stärka deras rättigheter, valt att utifrån våra olika expert­
områden gemensamt ta fram denna vägledning.
Vägledningens syfte är att ge generellt stöd främst utifrån ett integritets­
perspektiv (där dataskyddsförordningen, GDPR, är en central lagstiftning) och
ett barnrättsperspektiv (utifrån barnkonventionen). Vägledningen innehåller
också vissa råd baserade på lagstiftarens intentioner när det gäller att skydda
barn från skadlig mediepåverkan.
Med vägledningen riktar vi oss primärt till aktörer som skapar och ansvarar för
olika digitala miljöer där det är vanligt att barn och unga befinner sig. Oavsett
om ni äger eller skapar webbplatser, svenskspråkiga plattformar eller har en
egen Youtube-kanal hoppas vi att ni kommer att ha glädje av vägledningen.
Vi är övertygade om att vi tillsammans – när vi sätter barnens bästa främst
– kommer att lyckas skapa trygga, säkra, digitala miljöer, anpassade efter barns
och ungas behov.
Stockholm 2020
Datainspektionen
Barnombudsmannen
Statens medieråd

Barns och ungas rättigheter på digitala plattformar

3

Innehåll
Förord ������������������������������������������������������������������������������������������������������������������������������������������� 3
Kapitel 1: Introduktion����������������������������������������������������������������������������������������������������������������� 5
Trygga digitala miljöer för barn och unga

5

Barnets bästa – enligt barnkonventionen

6

Barnets rättigheter – enligt dataskyddsförordningen

7

Skydda barn från skadlig mediepåverkan

10

Checklista vägledningen i korthet

13

Kapitel 2��������������������������������������������������������������������������������������������������������������������������������������� 14
1

Vad krävs för att få behandla namn, bilder och andra personuppgifter

14

2

Möjlighet att ge samtycke

20

3

Riskbedömning

25

4

Krav på radering och information

29

5

Onlineverktyg

33

6

Spara och skydda personuppgifter

34

7

Ålderskontroll

35

8

Dela vidare personuppgifter

36

9

Använda personuppgifter i marknadsföringssyfte

38

10

Geo-lokaliseringsdata

39

11

Föräldrakontroll

40

12

Profilering

42

13

Nudging

43

14

Uppkopplade leksaker

44

Mer information och vägledning��������������������������������������������������������������������������������������������� 47

4

Barns och ungas rättigheter på digitala plattformar

KAPITEL 1: INTRODUKTION

Trygga digitala miljöer
för barn och unga
Sverige ska vara bäst i världen på att använda digitaliseringens möjligheter. Det
är målet med regeringens digitaliseringsstrategi. Den digitala världen påverkar
samhället på alla nivåer och som medborgare vänjer vi oss vid att det mesta går
att göra digitalt, oavsett om det handlar om att kontakta myndigheter, göra
ärenden eller uträtta arbetsuppgifter.
För barn och unga har digitaliseringen av skolan och tillgången till uppkopplade enheter stor påverkan på deras vardag. Även yngre barn ska enligt
förskolans läroplan få tillgång till digitala verktyg. Efter skolan ägnar många
barn och unga dagligen en stor del av sin fritid åt strömmande medier, spel och
sociala plattformar.
Ur ett barnrättsperspektiv är det tydligt att digitaliseringen väcker behov av
trygga och säkra digitala miljöer anpassade efter barn och unga. Regeringen har
uppmärksammat behovet av så kallad digital trygghet genom förstärkt säkerhet
och integritet inom ramen för digitaliseringsstrategin. I strategin påpekas att
privata och offentliga aktörer behöver agera på ett ansvarsfullt sätt och att det
krävs säkra digitala system som värnar den personliga integriteten. I praktiken
innebär det att man vid utveckling och användning av digitala verktyg och
tjänster behöver följa de regler som finns till skydd av barn och unga.
Förhoppningsvis kan denna vägledning underlätta för alla som skapar och
ansvarar för olika digitala miljöer och vill bidra till att ge barn och unga trygga
digitala miljöer. Den kan läsas som en sammanfattning av vad man har att
tänka på enligt barnkonventionen, dataskyddsförordningen och barns rätt till
skydd mot skadlig mediepåverkan.

Barns och ungas rättigheter på digitala plattformar

5

Barnets bästa
– enligt barnkonventionen
Sverige antog FN:s konvention om barnets rättigheter (barnkonventionen)
redan 1990. Från och med den 1 januari 2020 är barnkonventionen även svensk
lag. Detta innebär att rättigheterna i barnkonventionen kan tillämpas som
svensk lag och att barn ses som rättighetsbärare och därmed får en starkare
ställning juridiskt.
Barnkonvention innehåller universella bestämmelser som syftar till att stödja
barnets behov gällande säkerhet, hälsa, välbefinnande, familjerelationer, fysiska,
psykologiska och emotionella utveckling, identitet, yttrandefrihet och integritet
för att bilda sina egna åsikter och rätt att få komma till tals. Barnombudsmannen är en statlig myndighet med uppdrag att företräda barns och ungas
rättigheter och intressen utifrån barnkonventionen.
Som skapare av och ansvarig för en digital miljö är det viktigt att ha kunskap
om barns rättigheter för att kunna säkerställa att barn är skyddade och kan
utvecklas i den digitala miljön. Utifrån barnkonventionens 54 artiklar är artikel
3 en av de grundprinciper vi särskilt kommer att belysa i denna vägledning.
Artikel 3 slår fast att barnets bästa ska beaktas vid alla åtgärder och beslut som
rör barn. Barnkonventionen pekar uttryckligen ut vuxnas roll i att skydda och
främja barnets bästa. Alla som skapar tjänster som riktar sig till barn och unga
kan bidra genom att vid varje beslut som rör erbjudandet och dess utformning
ha barnets bästa i fokus och barnkonventionen som utgångspunkt.
För att sätta barnet i fokus och ha ett barnrättsperspektiv behövs grundläggande kunskaper i barnkonventionen. De olika artiklarna hänger samman och
ska ses som en helhet. Alla rättigheter är inte relevanta i alla frågor som berör
barn, men för att säkerställa ett barnrättsperspektiv ska minst barnkonventionens fyra grundprinciper genomsyra frågan.
Läs mer
www.barnombudsmannen.se/barnombudsmannen/barnkonventionen/
www.barnombudsmannen.se/globalassets/dokument-for-nedladdning/
publikationer/en-skrift-om-barnkonventionen-uppdat.pdf

6

Barns och ungas rättigheter på digitala plattformar

Barnkonventionens
grundprinciper
Artikel 2 – varje barn
har samma rättigheter
och lika värde.
Artikel 3 – barnets bästa ska beaktas vid alla
beslut som rör barn.
Artikel 6 – varje barn
har rätt till liv och utveckling.
Artikel 12 – varje barn
har rätt att uttrycka
sin mening och få den
respekterad.
Förutom grundprinciperna finns ett antal
bestämmelser som kan
vara extra relevanta gällande barns och ungas
rättigheter på nätet. I
den här vägledningen
är artiklarna om barns
yttrande- och informationsfrihet (artikel 13)
och rätten till privatoch familje­liv (artikel
16) samt artikel 17 om
mass­mediernas roll
särskilt relevanta, likaså­
artikel 19 (fysiskt eller
psykiskt våld) och artikel
36 (skydd mot annat
utnyttjande).

Barnets rättigheter – enligt
dataskyddsförordningen
I den här vägledningen redogörs för utvalda delar av de krav som dataskyddsförordningen, eller General Data Protection Regulation (GDPR), ställer när
barns och ungas personuppgifter behandlas för olika ändamål.
GDPR med reglerna om dataskydd har sin grund i EU:s stadga om de
grundläggande rättigheterna. Reglerna hänger samman med individens rätt till
respekt för sitt privat- och familje­liv, som gäller enligt Europakonventionen.
Ett skydd för den personliga integriteten finns även i svensk grundlag; regeringsformen. Både GDPR och Europakonventionen gäller som lag i Sverige.
Dataskyddsförordningen är direkt tillämplig som lag i Sverige och i hela EU.
Svensk rätt får inte stå i strid med ­förordningen.
Dataskyddsreglerna gäller i hela EU och har till syfte att skapa en enhetlig
och likvärdig nivå för skyddet av personuppgifter. Det finns dataskyddsmyndigheter i varje EU-land som övervakar att reglerna följs. I Sverige är detta
Datainspektionen (som från och med 1 januari 2021 heter Integritetsskyddsmyndigheten).
I dataskyddsförordningen lyfts barn särskilt fram och det sägs att barns personuppgifter förtjänar särskilt skydd, eftersom barn kan vara mindre medvetna
om berörda risker, följder och skyddsåtgärder samt om sina rättigheter när det
gäller behandling av personuppgifter.
Detta avspeglas bland annat i en särskild regel om barn som säger att barn
över 16 år kan samtycka till att deras personuppgifter används för användning av
informationssamhällets tjänster, såsom sociala medier eller chattprogram. Varje
medlemsstat har haft möjlighet att sänka den utpekade åldern i denna bestämmelse och i Sverige har det bestämts att barn över 13 år får samtycka i dessa fall.
GDPR innehåller ett

antal grundläggande principer som kan sägas vara kärnan
i förordningen och som är viktiga att förstå och tillämpa. Principerna innebär
bland annat att ni som har ansvar för hantering om uppgifter om barn:
• bara får samla in ­personuppgifter för specifika, särskilt ­angivna och berättigade ändamål.
• inte får behandla fler personuppgifter än vad som behövs för ändamålen.
• har att se till att ­personuppgifterna är riktiga.

Barns och ungas rättigheter på digitala plattformar

7

•
•
•

har att radera ­personuppgifterna när de inte längre behövs.
har att skydda personuppgifterna, till exempel så att inte obehöriga får
tillgång till dem och att de inte förloras eller förstörs.
behöver kunna visa att och hur ni ­lever upp till dataskyddsförordningen.

Begrepp dataskyddsförordningen
En förutsättning för att kunna tillämpa dataskyddsförordningen är att man förstår
vad vissa centrala begrepp betyder, som exempelvis personuppgiftsansvarig,
personuppgiftsbiträde och registrerad.
Personuppgiftsansvarig är den organisation (till exempel aktiebolag, stiftelse,
förening eller myndighet) som bestämmer för vilka ändamål som uppgifterna ska
behandlas och hur behandlingen ska gå till. Det är alltså inte chefen på en arbetsplats eller en anställd som är personuppgiftsansvarig. Även en fysisk person kan
vara personuppgiftsansvarig, vilket till exempel är fallet för enskilda firmor. I vägledningen tilltalar vi företrädare för den personuppgiftsansvariga organisationen
och säger ”ni ska tänka på” etcetera.
Personuppgiftsbiträde är den som behandlar personuppgifter för en personuppgiftsansvarigs räkning. Ett personuppgiftsbiträde finns alltid utanför den
personuppgiftsansvariges egen organisation. Ett personuppgiftsbiträde kan vara
en fysisk eller juridisk person, offentlig myndighet, institution eller annat organ.
Exempelvis används ofta molntjänstföretag eller andra externa leverantörer av
it-tjänster som personuppgiftsbiträde. Ett personuppgifts­biträde och dess personal får enbart behandla personuppgifter enligt instruktion från den personuppgiftsansvariga och avtal mellan parterna måste finnas.
Gemensamt personuppgiftsansvar är när fler aktörer tillsammans bestämmer
och har ansvar över en och samma behandling. Då har de ett gemensamt personuppgiftsansvar.
Med den registrerade menas den person vars uppgifter behandlas.
Fler definitioner finns längre fram i ­vägledningen.

Skyldigheter och rättigheter
Dataskyddsförordningen innehåller både skyldigheter för dem som behandlar
personuppgifter och rättigheter för de individer vars uppgifter behandlas. Till
skyldigheterna hör att beakta de grundläggande principerna som redovisats
ovan. Här följer några av de rättigheter som gäller både barn och vuxna:
• Rätten att veta vem som behandlar ­personuppgifter, för vad och varför?
• Rätten att få tillgång till de personupp­gifter en organisation har, kostnadsfritt, och att få en kopia i ett tillgängligt format.
• Rätten att invända mot att en organisation behandlar personuppgifter utan
att samtycke givits, om inte allmänintresset går före. Rätten att när som
helst invända mot att få så kallad direktreklam, alltså reklam som går direkt
till mottagaren.
• Rätten att få uppgifter korrigerade om de är felaktiga, ofullständiga eller
oriktiga när de behandlas av en organisation.

8

Barns och ungas rättigheter på digitala plattformar

•

•

•

Rätten att få uppgifter borttagna, kallas också rätten att bli glömd. Rättig­
heten gäller om någons uppgifter inte längre behövs eller behandlas
olagligt. Även andra rättigheter, som yttrandefrihet, måste skyddas. Därför
kan man inte alltid få bort personuppgifter som exempelvis visas genom
sökning via en sökmotor.
Rätten att flytta uppgifter handlar om när individers uppgifter används av
ett företag efter att samtycke givits eller ett avtal undertecknats. Då kan
uppgifterna återlämnas eller överföras till ett annat företag på begäran av
individen. Detta kallas för rätten till “dataport­abilitet”.
Rätt att få information om person­uppgifter förloras innebär att organisa­
tionen som innehar uppgifter måste informera Datainspektionen om
personuppgiftsincidenter som innebär en risk för enskildas integritet. Om
incidenten utgör en hög risk för en enskild måste individen också informeras personligen.

Kom ihåg!
Begreppen GDPR och dataskydds­förordningen används synonymt i vägledningen
och det är samma regler som menas. När flera aktörer är involverade i exempel­vis
en tjänst eller plattform måste varje part ta ansvar för sin del enligt dataskydds­
förordningen och andra tillämpliga regler. GDPR gäller inte i den mån det skulle
inkräkta på rättigheter enligt yttrandefrihetsgrundlagen (YGL). Detta gör att
reglerna oftast inte gäller för publicering av personuppgifter på internet i de fall det
rör sig om databaser med utgivningsbevis och massmedieföretags automatiskt
skyddade databaser.

Att tänka på!
Informationen i den här vägledningen baseras på GDPR, vars regler gäller i
hela EU. Vägledningen gör inte anspråk på att redogöra för samtliga data­
skyddsregler globalt. Vägledningen har hämtat inspiration i en lagstadgad
upp­förandekod från den brittiska dataskyddsmyndigheten ICO (Age
appropriate design: a code of practice for online services). Den har dock
inte samma status som den brittiska uppförandekoden utan ska läsas som
sedvanlig myndighetsinformation om de regler som finns.

Barns och ungas rättigheter på digitala plattformar

9

Skydda barn från skadlig
mediepåverkan
Hur kan barn skyddas från skadlig medi­e­påverkan i digitala miljöer? Vad
betyder skadlig mediepåverkan och vad har det att göra med utformningen av
digitala tjänster?
Begreppet kan delas in i flera olika ­del­områden, bland annat:
• skadligt medie­innehåll,
• skadligt­kommunikativt handlande,
• skadlig interaktions­design och
• skadligt handhavande.
De tre första är ­särskilt viktiga att känna till för den som skapar och ansvarar
för olika digitala tjänster.
Med skadligt medieinnehåll menas

innehåll som kan leda till att barn drabbas
av negativa konsekvenser. Det kan röra sig om våld, skräck och pornografi.
Sådant innehåll kan medföra en upplevelse av stark rädsla ­eller
obehag i stunden eller att barnet senare får svårt att sova, drömmer
”Skadligt
mardrömmar eller inte vågar göra saker det brukar göra. Men
medieinnehåll är
skadligt medieinnehåll kan också vara sådant som kräver upprepad
innehåll som kan
exponering men påverkar barnet på längre sikt, som propaganda,
reklam eller problematiska skönhets­ideal.
leda till att barn
Skadligt kommunikativt handlande inbegriper

drabbas av negativa

någon form av
konsekvenser.”
social interaktion. Exempel på detta är nätmobbning, hat, hot,
virtuella våldtäkter eller hets mot folkgrupp. Det kan röra sig om
handlingar som primärt riktas mot någon eller några med direkt fientliga
avsikter eller handlingar som utförs utan att utövaren tänker på hur agerandet
drabbar andra. I dag kan vem som helst som har tillgång till teknik publicera
innehåll i form av bland annat text, bild och ljud. Många digitala tjänster
innehåller forum för detta, exempelvis i form av chattfunktioner där användare
kan interagera. Ett användargenererat medieinnehåll kan finnas kvar långt efter
själva tillfället för publiceringen och det kan spridas till fler än vad som egentligen avsetts.
Även så kallade beroende­frågor eller problematisk användning av skärmar
räknas till skadligt kommunikativt handlande.

10

Barns och ungas rättigheter på digitala plattformar

Med skadlig interaktions­design avses en utformning av användarupplevelsen
som leder barn och unga till val som kan vara skadliga för dem, som till exempel att lämna ifrån sig känsliga personuppgifter eller personliga bilder.
Skadligt handhavande ligger

utanför fokus för vägledningen och rör negativa
effekter av stillasittande och överdriven medie­användning såsom övervikt,
sömnproblem och förslitnings­skador.

Hur skyddas barn?
Inom många områden i samhället har barn bedömts ha särskilda behov av
skydd. Även deras rättigheter ska tillgodoses.
Att skydda barn från skadligt innehåll är ett sådant område, eftersom barn
kan vara mindre kritiska och därför mer mottagliga för olika typer av budskap.
Åtgärder för att skydda barn från skadlig mediepåverkan – i lag och
självreglering

Enligt marknadsföringslagen är det förbjudet att skicka direktreklam till barn
under 16 år och att rikta direkta köpuppmaningar till minderåriga. I radio- och
tv-lagen finns bestämmelser med begränsningar av innehåll med våldsskildringar och pornografiska bilder. Barnkonventionen innehåller skrivningar om
bland annat barns rätt till en trygg uppväxt och rätt till yttrandefrihet.
Enligt dataskydds­reglerna ska barns (och ­andras) ­personuppgifter skyddas.
Det finns även uppförandekoder för att exempelvis ­motverka hat på nätet och
frivilligt överenskomna ­bestämmelser som omfattar bransch­aktörer, till exempel
näringslivets etiska regler om särskild aktsamhet beträffande marknads­­­­
kommunikation riktad till barn och unga.

Skydd mot skadligt medieinnehåll
Barn kan skyddas från skadligt medie­innehåll genom exempelvis de ålder­s­gränser
som Statens medieråd fastställer för film som visas offentligt och sändnings­
tillstånden som reglerar när på dygnet vissa typer av innehåll får sändas via
linjärsänd tv. Internet är inte reglerat på samma vis, men för alla som tillhandahåller
tjänster där barn och unga kan komma i kontakt med skadligt medieinnehåll är det
viktigt att beakta barnkonventionen och barns rättigheter.

Barn har särskilt behov av skydd
Barnkonventionen har betydelse för att motverka att barn tar del av skadligt
innehåll. Enligt bestämmelserna har barn rätt till att söka, ta emot och sprida
information och tankar av alla slag. Men barn har också rätt till skydd från information som kan vara skadlig för dem, liksom skydd mot intrång i privatlivet och
sådant som kan skada barnets heder eller rykte. Barn har också rätt till särskilt
skydd för sin integritet och sina personuppgifter, särskilt när det gäller riktad
reklam eller insamling av data från tjänster som är specifikt riktade mot barn.



Barns och ungas rättigheter på digitala plattformar

11

AV-direktivet (direktiv om audiovisuella medietjänster)
Är genomfört i Sverige främst genom radio-och tv-lagen,
med regler om tv och beställ-tv. Bestämmelserna handlar
bland annat om utformning av reklam, annonsmängd och
placering av annonser, skydd av minderåriga och bestämmelser om innehåll som uppmanar till hat. Direktivet har
nyligen justerats, vilket kräver ändringar i radio-och tv-lagen
som är väsentliga för aktörer som ansvarar för digitala
plattformar. Ett nytt kapitel om videodelningsplattformar
införs i lagen. Där ställs krav på att en leverantör av en
videodelningsplattform ska vidta lämpliga åtgärder:
användargenererade videor, tv-program eller audiovisuella

kommersiella meddelanden med ingående våldsskildringar
av verklighetstrogen karaktär eller med pornografiska
bilder ska inte tillhandahållas på ett sådant sätt att det
finns en betydande risk för att barn kan se dessa, om det
inte av särskilda skäl ändå är försvarligt. Leverantören ska
även vidta åtgärder så att sådana videor, tv-program och
meddelanden inte har ett innehåll som avses bland annat
i brottsbalkens bestämmelser om olaga hot, uppvigling,
hets mot folkgrupp, olaga våldsskildring och barnpornografibrott. De nya reglerna föreslås träda i kraft den
1 december 2020.

Olika mognadsgrad påverkar
När man tar ställning till vad som är skadligt innehåll tar man hänsyn till
barns känslomässiga och intellektuella mognad, vilken utvecklas kontinuerligt.
Ju äldre barn blir desto större blir deras förmåga att hantera och förhålla sig
till situationer som de ställs inför. Även barns förmåga att bedöma risker och
förstå konsekvenser av sitt handlande är något som utvecklas över
”Barns risk för
tid. Yngre barn kan exempelvis sakna de redskap som krävs för att
hantera ett skrämmande medieinnehåll eller förstå konsekvenserna
utsatthet är således
av att publicera bilder eller lämna ut personuppgifter. Graden av
också en faktor som
skydd påverkas således av hur målgruppen ser ut och av barns olika
behöver beaktas när
åldrar och mognadsgrad.

Mer utsatta än andra

man skapar digitala
miljöer där barn
befinner sig.”

Vissa barn löper en större risk att drabbas av skadlig mediepåverkan.
Barn med neuropsykiatriska funktionsnedsättningar (NPF) använder generellt
medier mer än genomsnittet. De uppger också i högre grad att de har utsatts
för hot, mobbning eller att någon varit elak mot dem på internet. Även barn
med intellektuell funktionsnedsättning anger i högre grad att någon varit dum
mot dem på internet. Barns risk för utsatthet är således också en faktor som
behöver beaktas när man skapar digitala miljöer där barn befinner sig.
Exempel på myndigheter på området
Statens medieråd
Konsumentverket
Myndigheten för press, radio och tv
Justitiekanslern
Polisen

12

Barns och ungas rättigheter på digitala plattformar

Checklista
– vägledningen i korthet
•

Låt barnkonventionen och barnets bästa genomsyra er tjänst!

•

Håll koll på viktiga begrepp! Personuppgift är inte bara namn
och adress utan all information som kan kopplas till en person.

•

För vilka syften behöver ni personuppgifter? Ändamålen
bestämmer bland annat vilka uppgifter ni får samla in, hur
länge de får sparas och om ni får dela vidare uppgifterna.

•

Utan stöd i dataskyddsförordningen, GDPR, får ni inte
använda personuppgifter! Samtycke och avtal är exempel
på rättsliga grunder som kan göra det lagligt att hantera
­personuppgifter.

•

GDPR-säkra era samtycken! Samtycke ska ske som en tydlig
vilje­yttring, utan påtryckningar med möjlighet att när som helst
återkalla det.

•

Ge information om hur uppgifterna om barn ska användas!
­Informationen ska vara barn­anpassad när ni vänder er till barn.­

•

Gör en riskbedömning innan personuppgifterna samlas in! Det
är ett lagkrav och hjälper er att planera de åtgärder ni måste
vidta för att skydda personuppgifterna.

•

Ha beredskap för att hantera enskildas rättigheter enligt
dataskydds­förordningen, såsom begäran om registerutdrag och
radering!

•

Behandla så få personuppgifter som möjligt och ta hänsyn till
integritets­aspekter och barnskydd vid planering och utformande
av tjänster och system.

•

Motverka hot och hat på era plattformar och skydda barn från
skadlig ­mediepåverkan!

Barns och ungas rättigheter på digitala plattformar

13

KAPITEL 2

1. Vad krävs för att få
behandla namn, bilder och
andra personuppgifter?
Samtycke krävs inte alltid – men är ibland nödvändigt
Ett vanligt missförstånd är att man alltid måste ha personers samtycke för att få
publicera eller på annat sätt behandla deras personuppgifter. Så är det inte. Vad
som däremot alltid behövs enligt dataskyddsförordningens regler är någon form
av rättslig grund. Utan en rättslig grund är det nämligen förbjudet att behandla
personuppgifter. Om ni vill behandla personuppgifter måste ni därför hitta en
bestämmelse i förordningen (en rättslig grund) som passar som stöd för det ni
ska göra, annars är b­ ehandlingen olaglig. Finns ingen annan rättslig grund som
fungerar i sammanhanget kan samtycke vara det enda alternativet. Det krävs då
att samtycket uppfyller en rad kriterier för att vara rättsligt giltigt, till exempel att
det ska vara informerat och frivilligt och kunna återkallas. Här kan det vara värt
att påminna om att barn inte alltid anses tillräckligt gamla för att få samtycka.
Läs mer om
hur den rättsliga grunden samtycke används på ett lagligt sätt i avsnitt två,
sid 20. Där finns även information om vid vilken ålder barn kan börja fatta
beslut om sina personuppgifter.

Personuppgift och personuppgiftsbehandling
Är all slags information som kan knytas till en levande person. Det kan röra sig om namn, adress och personnummer. Även foton på personer klassas som person­uppgifter.
Ja, till och med ljudinspelningar som lagras digitalt kan
vara personuppgifter även om det inte nämns några
namn i­­inspelningen. Ett bolagsnummer är oftast inte en

14

Barns och ungas rättigheter på digitala plattformar

personuppgift, om det inte handlar om ett enmansföretag.
Registreringsnumret på en bil kan vara en personuppgift,
om det går att knyta till en fysisk person. Personuppgiftsbehandling är allting man gör med personuppgifter: samlar
in, sparar, delar, sorterar, publicerar och så vidare.

De rättsliga grunderna
Nedan nämns de rättsliga grunder som organisationer i privat verksamhet i
första hand använder sig av.
Samtycke

Kan under vissa förutsättningar användas som rättslig grund för en
personuppgifts­behandling.
Avtal

Kan användas som rättslig grund för att behandla barns personuppgifter om
det är nödvändigt för att fullgöra det man kommit överens om i ett avtal. Avtal
kan bara användas om barnet är tillräckligt gammalt för att i det enskilda fallet
själv kunna bestämma över sina personuppgifter.
Rättslig förpliktelse

Lagar eller regler gör att man ibland måste behandla vissa personuppgifter i sin
verksamhet.
Intresseavvägning

Innebär att den personuppgiftsansvariga frågar sig om organisationens intressen väger tyngre än den enskilda personens och om behandlingen kan anses
nödvändig för det aktuella ändamål som den ansvarige har. Om svaret är ja är
behandlingen laglig med stöd av den rättsliga grunden intresseavvägning.
Även inom offentlig verksamhet, som vid myndigheter, används avtal och
rättslig förpliktelse som rättslig grund. För offentlig verksamhet kan även
personuppgifter behandlas som ett led i ett allmänt intresse och myndighetsutövning (den vanligaste rättsliga grunden för offentlig verksamhet). Samtycke
och intresseavvägning kan vanligen inte användas som rättslig grund i offentlig
verksamhet.



Läs mer om
villkoren för samtycke, barns möjlighet att samtycka och om när ­minder­åriga
kan­bestämma över sina personuppgifter i avsnitt två, sid 20.

Att tänka på – vid val av rättslig grund!
Varför behöver personuppgifterna ­behandlas? Ändamålen
sätter ramarna för vad som är tillåtet och avgör vilken
rättslig grund som är lämplig.
Dataskyddsförordningen ställer krav på att man specificerar ändamålen. ­Orsaken är att det inte är okej att samla
in fler person­uppgifter än vad som behövs för de ­konkreta
ändamål som identifierats.
Det kan bli aktuellt att tillämpa olika rätts­liga grunder för

olika ändamål. Att använda person­uppgifter för att leverera
en vara till en kund och för att skicka reklam till ­kunden är
exempel på två olika ändamål.
Oftast är samtycke varken det lättaste eller lämpligaste
­alternativet, bland annat för att den som givit sitt samtycke när som helst kan ta tillbaka det. Då måste person­
uppgiftsbehandlingen upphöra.

Barns och ungas rättigheter på digitala plattformar

15

Finns ett avtal?
Samtycke behövs oftast inte när det finns ett avtal med en person. Vid exempelvis ett onlineköp förväntar sig kunden att få sin vara levererad. För att varan
ska kunna levereras behöver butiken använda vissa personuppgifter, som kundens adress. De uppgifter som är nödvändiga för att kunna uppfylla avtalet får
alltså behandlas med avtalet som rättslig grund. Om verksamheten vill använda
personuppgifter för andra ändamål än för att uppfylla avtalet, till exempel för
att skicka reklam, måste kunden ge sitt samtycke.

Intresseavvägning
Om ett avtal saknas och det är svårt att använda samtycke är det ofta möjligt
att stödja sig på en intresseavvägning, vilket är den mest flexibla rättsliga grunden av alla. Då krävs att den tänkta personuppgiftsbehandlingen är nödvändig
för ett ändamål som rör ett så kallat berättigat intresse, och att individens
intresse av skydd för sina personuppgifter inte väger tyngre än det berättigade
intresset hos verksamheten.
Vilka intressen hos en verksamhet är då berättigade? Exempelvis behandling
av personuppgifter som är absolut nödvändig för att förhindra bedrägerier, men
även behandling av personuppgifter för direktmarknadsföring anses vara ett
berättigat intresse. Även om det finns ett berättigat intresse så måste ni bedöma
om den tänkta personuppgiftsbehandlingen är nödvändig för att uppfylla det
berättigade intresset. ­Bedömer ni att ni kan använda intresseavvägning behöver
ni också försäkra er om att skyddet för integriteten inte väger tyngre i det
enskilda fallet. Den bedömningen avgörs av vilken inverkan personuppgiftsbehandlingen har på den personliga integriteten. Sammanfattningsvis fungerar
en intresseavvägning ofta när personerna, vars uppgifter man vill behandla,
förväntar sig en viss personuppgiftsbehandling.
Att barn har behov av särskilt skydd är en viktig komponent att ta hänsyn
till i intresseavvägningen. Kan ni visa att ni inom ramen för den planerade
personuppgiftsbehandlingen kan skydda barnens personuppgifter, ge tillräcklig
information och i övrigt värna barnens integritet så påverkar det möjligheten för
er att lagligt använda deras personuppgifter med stöd av en intresseavvägning.

Tips!
Vilket intresse väger tyngst?
För att avgöra vilket intresse som väger tyngst kan en barnkonsekvensanalys
göras. Analysen ska visa vilka konsekvenser och effekter som kan uppstå för barn
vid olika ­handlingsalternativ.
•
Hur påverkas barn av olika handlingsalternativ?
•

16

Vilka blir konsekvenserna för barn som befinner sig i utsatta situationer och
där det finns stor risk att rättigheterna kränks eller där rättigheterna inte kan
tillgodoses fullt ut?

Barns och ungas rättigheter på digitala plattformar

Att tänka på!
•

Barn är individer med olika förutsättningar.

•

Ta hänsyn till ålder och mognad.

•

Val av rättslig grund ska dokumenteras. Bland annat för att de personer vars uppgifter behandlas har rätt att få information om den rättsliga
grunden.

•

Den rättsliga grunden ska bestämmas innan personuppgifterna samlas in.

Internetpublicering
Om det som publiceras på internet innehåller personuppgifter krävs, som vid
all personuppgiftsbehandling, en rättslig grund. I vissa fall är det självklart att
samtycke krävs, exempelvis när det handlar om uppgifter rörande barn med
skyddad identitet. Vilken rättlig grund som är lämplig vid internetpublicering
avgörs av sammanhanget, som hur integritetskänsliga uppgifter det rör sig om.
Är man osäker på hur man ska se på en publicering i dataskyddsförordningens
mening är det alltid klokt att be om samtycke från berörda personer. Vid typiskt sett harmlösa publiceringar, i sammanhang med många berörda personer
som exempelvis ett företags mingelbilder från ett event, kan det oftast vara mer
lämpligt att stödja personuppgiftsbehandlingen på exempelvis en intresseavvägning. Tänk på att bilder och andra personuppgifter om barn alltid anses särskilt
skyddsvärda. Barn kan ha svårare att förutse riskerna med att lämna ifrån sig
uppgifter och förstå vilken rätt till skydd de har för sina uppgifter.
I vissa fall gäller inte dataskyddsförordningens regler för internetpubliceringar även om de innehåller personuppgifter. För grundlagsskyddade publiceringar är GDPR till stora delar inte tillämplig. Till exempel har en tidskrifts
webbsida och även webbsändningar under vissa förutsättningar ett automatiskt
grundlagsskydd. Exempel på grundlagsskyddade webbplatser är aftonbladet.
se och dn.se. Andra vars databaser inte omfattas av ett automatiskt grundlagsskydd kan ansöka om ett utgivningsbevis som ger ett motsvarande grundlagsskydd för deras webbplatser. Exempel på webbplatser med grundlagsskydd
genom utgivningsbevis är eniro.se och hitta.se.
Har ni en plattform som på grund av grundlagsskydd inte omfattas fullt ut
av dataskyddsreglerna så finns andra regler som blir aktuella för er. Den som
driver den grundlagsskyddade verksamheten är skyldig att utse och anmäla en
ansvarig utgivare till Myndigheten för press, radio och tv. Utgivaren är juridiskt
ansvarig om yttrandefrihetsbrott begås, till exempel hets mot folkgrupp, förtal
eller förolämpning. Vidare ställer lagen om ansvar för elektroniska anslagstavlor
krav på den som äger eller ansvarar för en sajt. Den som tillhandahåller tjänsten
måste ta bort inlägg som innebär till exempel hets mot folkgrupp, uppvigling,
olaga våldsskildring, barnpornografibrott och upphovsrättsintrång.



Barns och ungas rättigheter på digitala plattformar

17

Vem ska ta ansvar för rättslig grund när flera aktörer är
inblandade?
Vid alla typer av verksamheter (som tjänster och plattformar) där flera aktörer
är inblandade är det viktigt att alla parter är medvetna om vilket ansvar de har
för den behandling av personuppgifter som pågår. Flera parter kan bära ansvar
samtidigt. I samma stund som ni har tillgång till personuppgifter måste ni
ställa er frågan: Vilket ansvar har vi för uppgifterna? Det är viktigt att ni utreder om ni bär ansvar som personuppgiftsansvarig eller personuppgiftsbiträde.
Vad dessa begrepp betyder förklarades i kapitel ett.
Som personuppgiftsansvarig verksamhet, tänk på dessa lagkrav:

•
•
•

Ni har ansvar för att behandlingen sker i enlighet med dataskyddsförordningens samtliga bestämmelser.
Ni kan överlåta den faktiska behandlingen av personuppgifter (till exempel
hela det ­praktiska arbetet med en tjänst, hanteringen av ert kundregister
och så vidare), men ­person­uppgiftsansvaret kan aldrig lämnas över.
Ni måste upprätta ett så kallat biträdesavtal mellan er och personuppgiftsbiträdet.

Har ni rollen som personuppgiftsbiträde, tänk på dessa lagkrav:

•
•

Ni får enbart behandla personuppgifter enligt ­instruktion från den
personuppgifts­ansvariga och ni får inte anlita ett annat biträde utan att i
förhand få ett skriftligt tillstånd av den ­person­uppgiftsansvariga.
En del skyldigheter som ställs på person­uppgiftsansvariga gäller även er,
som att föra ­register över behandlingar, att säkerställa en lämplig säkerhetsnivå och att i vissa fall utse ett dataskyddsombud.

Både den personuppgiftsansvariga och person­uppgiftsbiträdet kan bli föremål
för tillsyn eller administrativa sanktionsavgifter och bli skadeståndsansvarig.
Den här vägledningen vänder sig i första hand till aktörer, med barn som
målgrupp, men det kan vara bra att veta att även vårdnadshavare (och alla
privatpersoner) har ett ansvar för personuppgifter som behandlas av dem.
Behandlar man personuppgifter under en verksamhets ledning, som på jobbet,
är det dock arbetsplatsen som är ansvarig eller biträde. Föräldrar till barn som
är tillräckligt stora att själva bestämma över sina personuppgifter behöver
kunna stödja sin personuppgiftsbehandling, av sitt barns (eller andras) personuppgifter, på en rättslig grund.
Tänk på att behandling av personuppgifter som träffas av det så kallade
privatundantaget inte omfattas av GDPR. Det gäller behandling av personuppgifter som en fysisk person utför som ett led i verksamhet av rent privat natur
eller som har samband med dennes hushåll. Undantaget gäller dock inte när en
privatperson offentliggör personuppgifter på ett sätt som gör uppgifterna tillgängliga för ett odefinierbart antal människor, till exempel genom öppen publicering på internet. Då måste man alltid följa dataskyddsförordningens regler.
Läs mer om
föräldrakontroll i avsnitt elva, sid 40.

18

Barns och ungas rättigheter på digitala plattformar

Mer information
Råd om hur man gör en
intresseavvägning och information
om alla de rättsliga grunderna:
www.datainspektionen.se/lagar--regler/
dataskyddsforordningen/rattslig-grund/
intresseavvagning/

Vad innebär allmänt intresse och myndighetsutövning?
www.datainspektionen.se/lagar--regler/dataskyddsforordningen/rattslig-grund/
myndighetsutovning-och-uppgifter-av-allmant-intresse/

Vad gäller när man använder den rättsliga grunden avtal för
online­tjänster – se vägledning från dataskyddsmyndigheternas
samarbetsorgan:
www.datainspektionen.se/globalassets/dokument/eu/avtal-som-rattslig-grundvid-anvandning-av-onlinetjanster.pdf

Så kan en barnkonsekvensanalys göras:
www.barnombudsmannen.se/barnombudsmannen/publikationer/genomforabarnkonventionen/provning-av-barnets-basta/

Vad gäller vid personuppgiftsbehandling för offentlig verksamhet?
www.datainspektionen.se/

Åtgärder som Datainspektionen kan rikta mot den som bryter, eller
riskerar att bryta mot reglerna:
www.datainspektionen.se/om-oss/arbetssatt/tillsyn/vad-kan-tillsynen-leda-till/

Barns och ungas rättigheter på digitala plattformar

19

2. Möjlighet att ge samtycke
Kan barn och unga själva bestämma över sina
personuppgifter?
Barn över 13 år kan enligt dataskyddsreglerna samtycka till att deras personuppgifter används vid användning av informationssamhällets tjänster.
Exempel på sådana tjänster är sociala medier, bloggar, internetforum, video­
delningsplattformar, chattprogram, onlinespel, appar med spel eller annat
innehåll.
Det finns ingen särskilt angiven åldersgräns för när ett barn kan samtycka till
att personuppgifter behandlas i andra situationer, enligt GDPR.

Ålder och mognad påverkar
Hur kan man då tänka i andra situationer än de som gäller informationssamhällets tjänster? När det gäller barn under 13 år bör alltid vårdnadshavarens
samtycke inhämtas. Föräldrarna har huvudansvar för barnets uppfostran och
utveckling utifrån vad som bedöms vara barnets bästa. Barn över 16 år har
generellt en viss rätt att agera självständigt i samhället och kan till exempel
disponera sin egen arbetsinkomst. Någon som fyllt 16 år bör som regel också
kunna ge ett giltigt samtycke till behandling av person­uppgifter.
Men vad gäller då för barn mellan 13 och 16 år? Jo, då behöver
det i varje situation bedömas om barnet i just det sammanhanget
”Åldersgränsen blir
kan anses ha förmåga att förstå konsekvenserna av ett samtycke.
en avvägning mellan
Faktorer som har betydelse för bedömningen är till exempel hur
rätten till delaktighet
pass känsliga personuppgifter som barnet ska lämna ifrån sig, hur
och risken att barnet
länge de ska sparas, barnets ålder och mognad.
Ni måste ta ställning till om barnet kan förutse de konsekvenser
far illa.”
som behandling av personuppgifter kan medföra och om barnet
kan förstå vad hen samtycker till.
Åldersgränsen blir en avvägning mellan rätten till delaktighet och risken att
barnet far illa. Det är i förhållande till denna risk viktigt att se till den rätt som
varje barn har. Barnet har rätt att få information anpassad till sin ålder och

20

Barns och ungas rättigheter på digitala plattformar

mognad samt rätt att uttrycka sina åsikter och ha del i åtgärder och beslut som
påverkar barnets liv.
Även om förmågan att ta till sig mer komplex information och förstå konsekvenserna av sitt handlande utvecklas kontinuerligt ju äldre barn blir, finns
stora skillnader mellan olika individer. För att förstå konsekvenserna av att
exempelvis lämna ut sina personuppgifter kan vissa barn behöva mer stöd än
vad som är förväntat utifrån deras kronologiska ålder.
Detta gäller särskilt barn med särskilda behov, såsom barn med intellektuella funktionsnedsättningar.
Eftersom barns och ungas ålder har så pass stor betydelse för möjligheten att
låta dem lämna samtycken som är lagliga kan det i vissa fall vara nödvändigt att
göra ålders­kontroller.

Tips!
Gör barn­anpassad information
Genom att anpassa informationen till mottagaren kan vi i högre grad säkerställa
att ­informationen når ut. När informationen ska anpassas till barn är det viktigt att
tänka på följande:
•

Skriv i klarspråk.

•

Inte för lång text.

•

Om vårdnadshavare behöver lämna sitt samtycke ska det tidigt och tydligt i
texten framgå att barnet som det angår har rätt till informationen.

•

Barn har olika förutsättningar. Behöver informationen finnas på andra språk
eller kunna läsas upp?

Ibland kan det vara svårt att veta om informationen är barnanpassad. Ett tips är
att låta en referensgrupp av barn vara delaktiga i framtagandet av en text.

Läs mer om
ålderskontroll i avsnitt sju, sid 35.

Att tänka på!
•

Oavsett om barn eller vuxna givit ett giltigt samtycke måste person­
uppgiftsbehandlingen leva upp till resten av reglerna i dataskyddsförordningen, som exempelvis rätten till information om hur uppgifterna
behandlas och tillräcklig säkerhet kring uppgifterna.

•

Vårdnadshavares samtycke krävs inte för förebyggande eller rådgivande
tjänster som erbjuds direkt till barn. Skälet till detta är att barn ska kunna
söka råd eller stöd utan att föräldrarna känner till det, till exempel hos Bris.

•

Enligt barnkonventionen har varje barn rätt att uttrycka sin åsikt i beslut
som rör dem. Barnets bästa ska beaktas och barnet bli tillfrågat innan
någon annan ger samtycke till att lämna ut barnets personuppgifter.



Barns och ungas rättigheter på digitala plattformar

21

Lagkrav på samtycket
Samtycket ska vara frivilligt

För att ett samtycke ska vara giltigt måste det lämnas helt frivilligt. Med detta
menas att den som samtycker har ett genuint fritt val och kontroll över sina
personuppgifter. Frivilligt samtycke kan förklaras med följande punkter:
• Utan påtryckningar. Den registrerade ska inte känna sig tvungen att samtycka. Samtycket är inte giltigt om någon utsatts för påverkan i samband
med att det lämnades, exempelvis om man inom ramen för en
kundklubb tvingas gå med på att samtycka till reklamutskick
”För att ett samtycke
under påtryckningen att annars förlora bonuspoäng.
ska vara giltigt
• Med ångerrätt. Den som samtycker ska ha rätt att dra tillbaka
måste det lämnas
samtycket, vilket ska vara tydligt förklarat. Det ska vara lika lätt
att lämna ett samtycke som att dra tillbaka det, annars kan det
helt frivilligt.”
bli ogiltigt. Det är särskilt viktigt när det gäller unga personer.
Om den som lämnat sitt samtycke inte kan eller får återkalla
det utan att drabbas av negativa konsekvenser är samtycket inte frivilligt.
Om ett samtycke återkallas måste den personuppgiftsansvariga sluta med
den behandling som baserades på samtycket.
• Jämlikt förhållande mellan den som behandlar och den vars uppgifter
behandlas. För att samtycket ska anses vara frivilligt måste förhållandet
mellan den som behandlar personuppgifterna och den vars personuppgifter
behandlas vara ”jämlikt” i dataskyddsreglernas mening. Exempelvis kan
samtycke inte användas som en rättslig grund i förhållande till elever på
en skola i undervisningen på grund av det ojämlika förhållandet mellan
elever och skolan. Elever måste gå i skolan och får betyg där och kan därför
inte känna att de frivilligt kan säga nej. Det är också anledningen till att
samtycke som huvudregel inte kan användas som rättslig grund i offentliga
verksamheter. Däremot kan samtycke användas utanför ­skolans ordinarie
verksamhet, exempelvis vid skolfotografering.
Samtycke ska vara lämnat för varje ändamål för sig

Ett samtycke uppfyller inte kravet på frivillighet om ni bakar ihop flera syften.
Om det finns flera olika ändamål till varför ni vill använda personuppgifter
måste ni för att det ska anses frivilligt och giltigt ha samtycke till varje ändamål
för sig. Om exempelvis ett företag vill fråga om samtycke för att dels få använda
sina kunders uppgifter för att vända sig till dem med riktad reklam, dels ge
kunderna möjlighet att delta i en särskild tävling, så är det olika ändamål. Att
tvinga kunderna att tacka ja eller nej till ”allt eller inget” är inte lagligt.
Låt oss i detta sammanhang påminna om exemplet från avsnittet innan, om
nätbutiken som kan behöva behandla personuppgifter för flera olika ändamål.
Ni bör då överväga vilken rättslig grund som är lämplig för varje enskilt ändamål. Finns det personuppgifter som bedöms nödvändiga för att exempelvis
kunna leverera varor?
Då bör personuppgiftsbehandlingen ingå i köpeavtalet med den registrerade.
Ta inte med något i avtalet som kräver ett separat samtycke, utan låt avtalsvillkoren endast bestå av det som hör hemma där.
Ni får exempelvis inte villkora leverans av varor med att personen tvingas
samtycka till att personuppgifter lämnas ut till annat företag, om det inte är
nödvändigt för att köpeavtalet ska uppfyllas.

22

Barns och ungas rättigheter på digitala plattformar

Samtycket måste vara specificerat

För att de unga som samtycker ska förstå vad de säger ja till måste beskrivningen av ändamålen vara detaljerad och anpassad efter deras ålder. Regeln
har tillkommit för att skydda användarna från en hantering där den som ska
behandla uppgifterna uttrycker sig otydligt i tron att senare kunna använda
personuppgifterna i andra syften. Det är inte lagligt. Formuleringar som exempelvis att personuppgifterna ska användas i ”framtida kommersiella syften” är
inte tillräckligt specificerade och ger inte ett lagligt samtycke.
Samtycket måste ge uttryck för en tydlig viljeyttring

Det får inte finnas några tvivel om att den som ska lämna sitt samtycke tydligt
har godkänt hanteringen. Det krävs ett utlåtande eller en tydlig bekräftelse från
den registrerade. Detta ska vara en medveten handling. Designen av gränssnittet måste därför innebära ett aktivt val, till exempel att kryssa i en ruta. Redan
ikryssade rutor eller andra så kallade opt out-lösningar, det vill säga lösningar
som kräver en aktiv handling från personen för att undkomma att samtycka,
är inte lagligt. Samma sak gäller formuleringar där tysthet eller inaktivitet görs
till ett aktivt val, som till exempel ”om du inte väljer något utgår vi från att du
samtycker”.
Information krävs när samtycke inhämtas

När det gäller barn och unga måste ni vara ­extra vaksamma på
”Ni måste vara
att de verkligen har uppnått mognad att förstå och samtycka till
extra vaksamma
behandlingen. Information som riktar sig till barn ska vara skriven
på ett tydligt och enkelt sätt. Tänk på att minderåriga har olika
på att barn och
förutsättningar. Vet ni inte hur gammal den ni kommunicerar med
unga verkligen har
är? Designa så de allra yngsta förstår. En grundregel för alla aktörer
uppnått mognad
som vill uppfylla barnkonventionens skrivningar om medbestämmanderätt är att utgå från att barnet måste ha förmåga att förstå
att förstå och
vad det samtycker till. Vägs inte detta in kan ett lämnat samtycke
samtycka.”
vara ogiltigt. Det är den som samlar in uppgifterna som har att visa
att samtycket är giltigt. För att en information ska anses tydlig nog
behöver den innehålla följande punkter:
• Vem som begär samtycke, alltså vilka ni är.
• Vilken typ av personuppgifter ni tänker ­behandla.
• I vilket syfte ni vill använda person­uppgifterna. Är det fler än ett syfte,
beskriv vart och ett.
• Att det är möjligt att dra tillbaka sitt ­samtycke och hur.
Personuppgiftsansvarig måste kunna visa att giltigt samtycke inhämtats

Den personuppgiftsansvariga måste kunna visa att denne lever upp till reglerna.
Den personuppgiftsansvariga har bevisbördan för att ett giltigt samtycke har
inhämtats och för att den ­registrerade har fått relevant information. Därför
är det nödvändigt att dokumentera hur och när samtycket inhämtades samt
vilken information den registrerade fick.



Barns och ungas rättigheter på digitala plattformar

23

Checklista
för inhämtande av samtycke
Tänk på detta innan:

•
•
•

Kontrollera att samtycke är den mest lämpliga lagliga grunden
för ­behandling av ­personuppgifter.
Säkerställ att begäran om samtycke framgår tydligt och är åtskilt
från övriga villkor.
Undvik att göra samtycke till en förutsättning för en tjänst.

Informera mottagaren om:

•
•
•
•
•

Namn på den som är personuppgiftsansvarig för tjänsten.
Namn på dataskyddsombudet, om det finns ett.
Namn på eventuell tredje part, exempelvis en annan organisation som kommer få del av uppgifterna.
Hur barnet drar tillbaka sitt samtycke.
Att barnet kan vägra att samtycka utan att drabbas av negativa
­konsekvenser.

Tänk på när ni kommunicerar:

•
•
•
•

Förklara varför ni vill ha uppgifterna och vad ni ska göra med
dem.
Använd inte förvalt samtycke, exempelvis genom förmarkerade
rutor. Samtycke ska vara ett aktivt val.
Använd ett tydligt och enkelt språk som är lätt att förstå.
Var specifik och ge tydliga alternativ för olika ändamål, säkerställ ­separata ­medgivanden för separata personuppgiftsbehandlingar. Vagt eller allmänt­­samtycke är inte tillräckligt.

Skapa ordning och reda i rutinerna genom att:

•
•
•

Dokumentera bevis för samtycket: vem, när, hur och vilken
­information som gavs.
Granska kontinuerligt metoden för att inhämta samtycke och
­uppdatera den vid behov.
Håll samtyckesförfrågningar separerade från övriga villkor

För att stå beredd om ett samtycke återkallas:

•

Säkerställ att personuppgifter kan raderas omgående.
Läs mer
Vägledning från dataskyddsmyndigheternas samarbetsorgan:
www.datainspektionen.se/globalassets/dokument/riktlinjer-omsamtycke.pdf

24

Barns och ungas rättigheter på digitala plattformar

3. Riskbedömning
Krav på att analysera risker inför behandling av
personuppgifter
Ni måste alltid göra en riskbedömning innan ni påbörjar en behandling av
personuppgifter. Detta gäller oavsett om ni exempelvis tänker lansera en ny
app, en webbtjänst eller en egen kanal. Under hela den pågående
personuppgiftsbehandlingen är ni också skyldiga att bedöma risker
”Ni
och i övrigt skydda och ta hand om uppgifterna på rätt sätt.
Riskbedömningen avgör vilka åtgärder som krävs

måste
alltid göra en
riskbedömning
innan ni påbörjar
en behandling av
personuppgifter.”

Anledningen till att en riskbedömning ska göras är att den ger svar
på vilka åtgärder ni behöver vidta för att skydda personuppgifterna i
er specifika verksamhet. Ni måste genomföra lämpliga tekniska och
organisatoriska åtgärder för att säkerställa – och även kunna visa –
att behandlingen utförs enligt dataskyddsreglerna. Åtgärderna som
vidtas måste regelbundet ses över och uppdateras vid behov. Tekniska åtgärder
är exempelvis åtgärder för kryptering eller autentisering. Organisatoriska åtgärder kan handla om noggranna rutiner för de personer som arbetar med uppgifterna, exempelvis att inte fler personer än nödvändigt tar del av uppgifterna.
Men hur vet man vad som är lämpliga åtgärder i det enskilda fallet? Det
kräver att ni tar hänsyn till vilken typ av personuppgiftsbehandling det handlar
om, personuppgifternas art, sammanhanget och tänkbara risker för uppgifterna
i det enskilda fallet. Ni behöver fundera på hur sannolikt det är att en händelse
inträffar som innebär risk för person­uppgifterna och hur allvarliga konsekvenserna blir om händelsen inträffar.
Ett exempel på en risk kan det vara om det saknas tillräcklig säkerhet, så
att “fel” personer får tillgång till personlig eller känslig information. Det kan
handla om personuppgifter som kan leda till risk för diskriminering, identitetsstöld, bedrägeri, ekonomisk förlust eller skadat anseende. Desto högre
sannolikhet för risk, desto högre säkerhet krävs.
Förutom risken för den enskildes personliga integritet bör ni i er riskbedömning beakta risken för att mänskliga rättigheter enligt Europakonventionen
äventyras, som exempelvis yttrandefrihet, tankefrihet, fri rörlighet, förbud mot



Barns och ungas rättigheter på digitala plattformar

25

diskriminering, rätt till frihet och religion. Även de särskilda rättigheter som
barn och unga har enligt barnkonventionen ska omfattas av er riskanalys, bland
annat att barn ska skyddas från alla former av våld och diskriminering och att
principen om barnets bästa samt rätten för barn att komma till tals beaktas.

Konsekvensbedömning
Om riskbedömningen visar att er planerade personuppgiftsbehandling sannolikt leder till en hög risk för att enskilda personers fri- och rättigheter kränks
krävs enligt GDPR en ­särskild så kallad konsekvensbedömning.
Konsekvensbedömning krävs enligt dataskyddsreglerna alltid i följande tre
fall:
• Vid systematisk och omfattande bedömning av fysiska personers personliga­
­aspekter, som grundar sig på automatisk behandling, inbegripet profilering.
• Vid behandling av känsliga personuppgifter i stor omfattning.
• Vid systematisk övervakning av en allmän plats i stor omfattning.
Läs mer om
profilering i avsnitt tolv, sid 42.

Vad detta innebär i praktiken är tydligare i Datainspektionens förteckning
över när en ­konsekvensbedömning ska göras. Förteckningen är gjord med hjälp
av riktlinjer och kriterier från den Europeiska dataskyddsstyrelsen (EDPB).
Enligt förteckningen ska en ­konsekvensbedömning bland annat göras i följande
fall:
• Ett företag använder kunders lokaliseringsupp­gifter, som till exempel
inhämtas via en mobil­app, i syfte att rikta marknadsföring till kunden eller
planera sina marknadsförings­strategier.
• Ett företag inhämtar uppgifter från sociala medier för att profilera fysiska
personer och därefter rikta marknadsföring till
vissa utvalda grupper. Tänk på att det ­enligt marknads­föringslagen är
förbjudet att rikta marknadsföring till barn under 12 år.
• En sökmotor på internet samlar in uppgifter om enskilda som använder
tjänsten för att ­skapa kundprofiler och rikta ­marknadsföring.
Om konsekvensbedömningen visar att riskerna inte kan begränsas tillräckligt
och att det finns en fortsatt hög risk, krävs förhandssamråd med Datainspektionen innan behandlingen påbörjas. Sådant samråd kräver att ni dokumenterat er

Europeiska dataskyddsstyrelsen,
European Data Protection Board, EDPB
Ett oberoende europeiskt organ som bidrar till att dataskyddsreglerna inom hela
EU/EES tillämpas enhetligt. Främjar också samarbetet mellan dataskyddsmyndigheterna och ger ­allmän vägledning för att klargöra begrepp och tolka de
rättigheter och skyldigheter som följer av reglerna i dataskydds­förordningen.

26

Barns och ungas rättigheter på digitala plattformar

konsekvensbedömning och redogör för vilka risker som kvarstår och
varför de inte kunnat åtgärdas.
Datainspektionen har möjlighet att förbjuda en behandling som
strider mot dataskydds­förordningen. Som personuppgiftsansvarig
eller personuppgiftsbiträde ska ni som huvudregel endast ha
kontakt med ett lands tillsynsmyndighet, den så kallade “ansvariga
tillsynsmyndig­heten”. För att veta vilken tillsynsmyndighet som är
ansvarig måste ni ta reda på var er ­huvudsakliga eller enda del av
verksamheten finns.

Riskbedömning enligt GDPR:

Konsekvensbedömning

Ny
behandling

Sannolikt
hög risk

Hög risk kvarstår
trots åtgärder

Inledande
riskanalys

Förhandssamråd

Läs mer om
hur en barnkonsekvensanalys kan göras i avsnitt två, sid 16.



Barns och ungas rättigheter på digitala plattformar

27

Känsliga personuppgifter
Vissa personuppgifter är till sin natur särskilt känsliga och har därför ett starkare
skydd. De kallas för känsliga personuppgifter.
Känsliga personuppgifter är uppgifter om:
•
etniskt ursprung
•

politiska åsikter

•

religiös eller filosofisk övertygelse

•

medlemskap i en fackförening

•

hälsa

•

en persons sexualliv eller sexuella läggning

•

genetiska uppgifter

•

biometriska uppgifter som används för att entydigt identifiera en person.

Det är som huvudregel förbjudet att behandla känsliga personuppgifter. Men det
finns undantag; till exempel får ideella organisationer med politiskt, filosofiskt,
religiöst eller fackligt syfte behandla känsliga personuppgifter om sina medlemmar.
Det är också lagligt att behandla känsliga uppgifter om de registrerade uttryckligen
har lämnat sitt samtycke.

Att tänka på!
Det finns många andra typer av personuppgifter som är särskilt
skyddsvärda och som i praktiken kan kräva samma säkerhetsåtgärder
som känsliga personuppgifter. Det kan till exempel vara:
•

Ekonomisk information.

•

Uppgifter om att någon har begått ett brott.

•

Värderande uppgifter, till exempel uppgifter från utvecklingssamtal, uppgifter om resultat från personlighetstester eller
personlighetsprofiler.

•

Information som rör någons privata sfär.

•

Uppgifter om sociala förhållanden.

Personuppgiftsincident
Innebär en säkerhetsincident som kan medföra risker för människors friheter
och rättigheter, såsom diskriminering, identitetsstöld, bedrägeri, skadlig ryktesspridning, finansiell förlust, eller brott mot sekretess eller tystnadsplikt. En
personuppgifts­incident har till exempel inträffat om uppgifter om en eller flera registrerade personer har blivit förstörda eller kommit i orätta händer. Alla organisationer måste anmäla vissa typer av personuppgiftsincidenter till Datainspektionen
inom 72 timmar efter det att ­överträdelsen har upptäckts.

28

Barns och ungas rättigheter på digitala plattformar

4. Krav på radering
och information
Hur kan barns och ungas rätt säkras vid
personuppgiftsbehandling?
Anpassa information efter ålder

Alla, barn såväl som vuxna, har rätt att få information om vad som ska hända
med deras personuppgifter. Att informera barn kräver många gånger extra
eftertanke. Barn kan antas vara mindre medvetna om konsekvenser och risker.
Att noga förklara de aktuella risker som gäller i en viss situation och de åtgärder
som verksamheten har vidtagit kommer att hjälpa barn (och deras vårdnadshavare) att förstå konsekvenserna av att dela sin information och insikt i hur de
kan skydda sina personuppgifter och sin integritet.
Ni ska ge kort och tydlig information som är anpassad efter barnets ålder.
Finns det möjlighet bör ni vid sidan av skriftlig information även använda
enklare diagram, illustrationer, grafik eller rörligt material som kan få barnen
intresserade av informationen. Om verksamhetens målgrupp täcker ett brett
åldersintervall kan en lösning vara att skapa olika versioner för olika åldrar. Om
ni väljer att bara ha en version måste ni se till att den är tillgänglig för alla och
kan förstås av de yngsta målgrupperna och de med intellektuell eller neuropsykiatrisk funktionsnedsättning.
I de fall då vårdnadshavares samtycke krävs för personuppgiftsbehandlingen,
är det i första hand de som har rätt till information. Trots detta förlorar inte
barnet sina rättigheter. I praktiken innebär det att ni ger både vårdnadshavare
och barn tydlig och lättillgänglig information. Detta kan som sagt uppnås
genom att utveckla olika versioner av information för olika målgrupper, eller
genom att producera endast en barnvänlig version.



Barns och ungas rättigheter på digitala plattformar

29

Krav på information
Informationen ska vara gratis, i en lättillgänglig form (vilken kan vara elektronisk) och med ett tydligt och enkelt språk. I dataskyddsförordningen
anges utförligt vilken information som ska ges, bland annat ska den innehålla
kontaktuppgifter till den personuppgiftsansvariga, den rättsliga grunden för
behandlingen och ändamålet med behandlingen.
Information ska lämnas både när personuppgifterna samlas in och när den
registrerade ber om den. Information måste även ges till de berörda, om det
till exempel sker ett dataintrång eller liknande (en så kallad personuppgiftsincident) hos den personuppgiftsansvariga och det finns risk att personuppgifter
läckt som skulle kunna leda till exempelvis identitetsstöld eller bedrägeri.

Tips!
Barn som referensgrupp
När barnanpassad information ska tas fram kan det vara svårt att veta hur
­informationen upplevs av barn. Ett sätt att säkerställa att informationen upplevs
korrekt är att ha med barn i en referensgrupp som får läsa igenom och lämna
­synpunkter på underlaget.
Hur når man barn?
•

Ta kontakt med en skolklass, barn- och ungdomsorganisation etcetera.

•

Använd er av en pop-up ruta på hemsidan med förfrågan om medverkan.

•

Skicka ut en förfrågan i nyhetsbrev eller liknande.

Få inspiration till hur barnanpassad information kan se ut:
www.youmo.se/

Registerutdrag
Den registrerade har rätt att vända sig till er för att få veta vilka personuppgifter
ni behandlar om individen och på vilket sätt. Ni ska då ge personen ett så kallat
registerutdrag.
Registerutdraget ska innehålla information om vilka uppgifter som behandlas, var­­uppgifterna kommer från, ändamålet med behandlingen och till vilka
mottagare eller ­kategorier av mottagare som uppgifterna ­lämnats ut. Registerutdraget ska normalt ges senast en månad efter att begäran inkommit.
Det kan finnas omständigheter som medför att all information i registerutdraget inte ska lämnas ut, exempelvis på grund av bestämmelser i annan
lagstiftning (såsom sekretess) eller att ett utlämnande av informationen medför
nackdelar för andra. Den personuppgiftsansvariga bör tydligt kunna förklara
med vilket stöd den eventuellt nekar tillgång till personuppgifter.

30

Barns och ungas rättigheter på digitala plattformar

Rätt till radering (”rätten att bli glömd”)
Både barn och vuxna har viss rätt att få sina personuppgifter raderade. Även i
de fall då den ursprungliga insamlingen och behandlingen har varit laglig kan
uppgifterna behöva raderas efter begäran från den som berörs.
När någon ber om att få sina uppgifter raderade måste ni tillmötesgå det i
bland annat följande fall:
• Om uppgifterna inte längre behövs för de ändamål de samlades in för.
• Om behandlingen grundar sig på ­samtycke och den berörda återkallar
samtycket.
• Om behandlingen sker för direk­tmarknadsföring och den berörda inte vill
ha reklam.
• Om personuppgifterna har behandlats olagligt.
• Om radering krävs för att uppfylla en rättslig skyldighet.
• Om personuppgifterna avser minderåriga och samlats in i samband med
att barnet skapar en profil i ett socialt nätverk.

Tips!
Motverka hot och hat
I behov av material för att motverka hot och hat? På uppdrag av regeringen driver
­Statens medieråd No Hate Speech ­Movement, en kampanj som bland annat
genomförs i syfte att höja kunskapen om rasism och liknande former av fientlighet
på internet bland barn och unga.

Informationsmaterial, pedagogiska verktyg
och rapporter på området:
statensmedierad.se/nohate.1295.html



Barns och ungas rättigheter på digitala plattformar

31

Att tänka på!
•

•
•
•

Vårdnadshavare behöver inte involveras vid radering av uppgifter, om den
som uppgifterna berör är gammal nog att ta beslutet. Radering ska göras
om barnet önskar detta och har uppnått en lämplig ålder för att bestämma
över sina uppgifter, även om det var vårdnadshavare som ursprungligen gav
samtycket.
Om barnet är gammalt nog att ge eget samtycke, bör ni inte acceptera en
begäran om radering från en vårdnadshavare utan att ta hänsyn till barnets
önskemål.
Det ska normalt vara lika lätt för ett barn att ta bort sina uppgifter som att
lämna dem. Gör det lätt för barn att förstå vad som gäller och visa hur de
kan utöva rätten att bli glömd.
Rätten att bli glömd gäller inte alltid. Det finns vissa tvingande skäl som
gör att den personuppgiftsansvariga i vissa fall kan få behålla personuppgifterna, trots individens invändningar. Det kan exempelvis handla om att
personuppgifter ska få behandlas på internet på grund av yttrandefrihetsskäl. En sökmotor som får en begäran om att en sökträff ska tas bort ska
exempelvis göra en avvägning mellan å ena sidan personens rätt till skydd
av sitt privatliv och å andra sidan internetanvändarnas rätt till information.
Omständigheter som talar för att en sökträff ska tas bort är exempelvis om
personen är minderårig eller var minderårig när uppgifterna publicerades.
Att en sökträff leder till påhopp och otrevliga kommentarer innebär inte
nödvändigtvis att den ska tas bort om det samtidigt tydligt framgår att det
är fråga om någons personliga åsikter. Sammanhanget i stort spelar också
roll. Uppgifter som publicerats på ett diskussionsforum har exempelvis inte
samma trovärdighet i allmänhetens ögon som uppgifter som publicerats i
en etablerad tidning.
Läs mer om
vid vilken ålder barn kan fatta beslut om sina personuppgifter i avsnitt två,
sid 20.

Mer information
Vägledning från dataskyddsmyndigheternas samarbetsorgan
www.datainspektionen.se/globalassets/dokument/riktlinjer-om-oppenhetoch-information-till-registrerade.pdf
Vilken information ska ges i olika situationer?
www.datainspektionen.se/lagar--regler/dataskyddsforordningen/deregistrerades-rattigheter/#information

32

Barns och ungas rättigheter på digitala plattformar

5. Onlineverktyg
Hur kan verktygen bli tydliga för barn och unga?
Med onlineverktyg menar vi i det här sammanhanget mekanismer för att hjälpa
enskilda att utöva sina rättigheter enkelt när de är online.
Barn och unga har egna rättigheter som anses särskilt skyddsvärda. Alla som
behandlar personuppgifter är därför skyldiga att underlätta särskilt för barn
och unga som vill utöva sina rättigheter. Ett sätt att göra detta är att erbjuda
onlineverktyg för att ladda ned, radera, begränsa eller rätta personuppgifter.
Verktygen kan även användas för att ladda ner egna personuppgifter eller för
att låta användarna lämna in klagomål.

Att tänka på!
•

Gör det tydligt för barn och unga att onlineverktyg finns. Det kan göras
­genom tydliga ikoner och genom att framhäva verktygen i användargränssnittet. Precis som alltid när ni vänder er till barn och unga bör
information ges på ett effektivt och kortfattat sätt.

•

En tumregel är att informationen ska kunna förstås av en genomsnittsmedlem av den avsedda målgruppen. Det är särskilt viktigt med ett
klart och tydligt språk i informationen där barnets mognad och ålder har
tagits i beaktande.

•

Tänk även på att barn i de yngre åldrarna och barn med olika typer
av funktionsnedsättningar kan behöva och har rätt till information i ett
format som är särskilt anpassat för dem.

•

Alla uppskattar inte onlineverktyg och automatiserade processer. Ni
behöver även hantera begäranden som kommer in på andra sätt, som
via e-post och brev.

Barns och ungas rättigheter på digitala plattformar

33

6. Spara och skydda
personuppgifter
Minimum av uppgifter
Eftersom all insamling av uppgifter om barn och unga kan sägas vara integritetskänslig i viss mån är det av extra vikt att respektera grundprincipen om
att samla in så få uppgifter som möjligt om gruppen. Principen som kallas för
uppgifts­minimering innebär att ni aldrig ska behandla fler personuppgifter
än vad som behövs och att de personuppgifter som behandlas ska vara tydligt
kopplade till ändamålet, det vill säga höra till saken. Inför varje ny behandling
av person­uppgifter ska ni därför ta ställning till vilka personuppgifter ni behöver som ett minimum för att behandlingen ska kunna genom­föras.

Designa för skydd
Att endast samla in det absolut nödvändigaste ställer krav på att anpassa den
tjänst eller det system som används för att samla in personuppgifter. Detta
kallas dataskydd som standard (privacy by default). För en webbplattform kan
det till exempel handla om att designa gränssnittet så de förvalda inställningarna innebär att inte mer information än nödvändigt samlas in, delas ut eller
visas. Redan vid utformningen av it-system och rutiner ska ni ta hänsyn till
uppgifts­minimering och andra integritetsskyddsaspekter. Detta kallas inbyggt
dataskydd (privacy by design) och innebär att ni måste integrera dataskydd i
tid och införliva det i era arbetsmetoder. Ni måste därför utforma behandling,
produkter och system med vetskapen om att barn anses särskilt skyddsvärda
och att de ska kunna känna sig säkra när de använder tjänster på nätet och att
deras rätt till integritet och privatliv respekteras.

Att tänka på!
Det är lättare att integrera en barnvänlig design i ett system eller produkt
från början än att försöka lägga till den senare. Här kan en konsekvens­
bedömning ­användas som hjälpmedel för att enklare komma fram till hur
systemet ­behöver vara ­utformat. Även för sådana personuppgiftsbehandlingar som medför en lägre risk är en konsekven­s­bedömning en bra hjälp för att
­upptäcka och sedan ­bedöma och mildra ­dataskyddsrisker för barnet.

Läs mer om
konsekvens­bedömning i avsnitt tre, sid 26.

34

Barns och ungas rättigheter på digitala plattformar

Tips!
Skydda barn från
att dela data på ett
olämpligt sätt
Ställ in sekretessinställningar för appar
med “inte dela” som
standard.
Skapa en extra popup-ruta som varnar för
konsekvenserna av ett
val barnet är på väg att
göra.
Designa avgörande
beslut i flera steg, med
fördröjning, för att ge
betänketid.
Inkludera en tydlig,
barnvänlig förklaring av
den ökade funktionaliteten och dess risker
när barnet aktiverar
“delningsläge”.

7. Ålderskontroll
När är det lämpligt att kontrollera ålder?
Beroende av sammanhanget kan det i vissa fall vara lagligt att utföra ålderskontroller.
Ett barns ålder kan exempelvis påverka om hen kan samtycka till en personuppgiftsbehandling. Åldern kan även ha betydelse för riskbedömningen.
Därför kan det i vissa fall vara lämpligt eller nödvändigt för er att kontrollera
ett barns ålder. Detta är bara lagligt när det finns ett tydligt behov. Utöver
dataskyddsreglerna finns det i andra regelverk skyldigheter i förhållande till
barn där ålderskontroll skulle kunna bli aktuellt. Exempelvis är leverantörer
av videodelningsplattformar skyldiga att vidta lämpliga åtgärder så att innehåll
som är skadligt för barn (till exempel våldsskildringar av verklighets­trogen
karaktär eller med pornografiska bilder) inte tillhandahålls på ett sådant sätt att
det finns en betydande risk för att barn kan ta del av det.
Det finns inga exakta regler om hur ålders­kontroller ska göras, men de bör
föregås av en riskbedömning och inte leda till orimlig behandling av personuppgifter. Mer ingående ålderskontroller kan i sig vara integritetskänsligt. Låt
säga att det görs en riskbedömning och risken bedöms vara låg. Då kan det
till exempel räcka med att be nya användare ange sitt födelseår eller fylla i ett
formulär där de intygar att de inte är barn under en viss ålder. Ingående kontroller kan då genomföras om tvivel uppstår.

Läs mer om
riskbedömning i
avsnitt tre, sid 25.

Finalitetsprincipen
Finalitetsprincipen innebär att personuppgifter vid ett senare tillfälle inte ska
behandlas på ett sätt som är oförenligt med de ursprungliga ändamålen. Principen
är tänkt att motverka att ­insamlade personuppgifter används på ett sätt som inte
uppgavs vid insamlingen.

Mer information:
GDPR:s grundläggande principer
www.datainspektionen.se/lagar--regler/dataskyddsforordningen/grundlaggandeprinciper/

Att tänka på!
•

Ta ställning till om det verkligen är nödvändigt med ålderskontroll.

•

Samla in så få personuppgifter som möjligt.

•

Använd inte personuppgifter som samlats in för ålderskontroll för andra
syften, den så kallade finalitetsprincipen.

•

Vid sidan om lagregler finns det inom vissa branscher självreglering som
sätter ­åldersgränser som kan få betydelse för ålderskontroll. Ett exempel
är PEGI, som är en europeisk standard för åldersrekommendationsmärkning av datorspel.

Barns och ungas rättigheter på digitala plattformar

35

8. Dela vidare
personuppgifter
Är det tillåtet?
Att dela vidare personuppgifter kan vara tillåtet såväl som otillåtet. Vad som
gäller i ett specifikt fall beror på i vilket syfte som uppgifterna samlades in från
början.
Utifrån vad som bedöms vara barnets bästa behövs en avvägning kring
om delningen av barnets personuppgifter är lämplig. Hänsyn behöver tas till
barnets rätt till delaktighet och information, liksom till barnets rätt att inte
utsättas för ingrepp i sitt privatliv. Enligt dataskyddsreglerna är det ändamålet
som avgör om ni kan dela vidare barns och ungas personuppgifter. Ni måste
därför ha klart för er varför ni från början samlade in uppgifterna.
Är ändamålet att dela vidare uppgifter ett sådant ursprungligt ändamål, som
ni har informerat de enskilda om, hittat en rättslig grund för och från början
undersökt om det i övrigt uppfyller kraven i GDPR? Då är det troligt att delningen är tillåten.
Är ändamålet att dela vidare uppgifter ett nytt ändamål? Då kan delningen
vara otillåten.

Är vidaredelningen av uppgifterna ett ursprungligt
ändamål?
För det första måste ni alltså ha klart för er varför ni ska behandla personuppgifterna redan när ni börjar samla in dem. Ändamålen sätter nämligen ramarna
för vad ni får och inte får göra, till exempel vilka uppgifter ni får behandla och
hur länge ni får spara dem. Det är ändamålet som avgör om ni kan dela vidare
barns och ungas personuppgifter.
Enligt dataskyddsförordningens princip om ändamålsbegränsning är det bara
tillåtet att samla in personuppgifter för specifika, särskilt angivna och berättigade ändamål. De registrerade har, som vi resonerat kring i tidigare avsnitt, rätt
att få information om personuppgiftsbehandlingen. De måste bland annat få
veta vilka mottagare som ska ta del av personuppgifterna.
Tillhör vidaredelningen av uppgifterna ett av era ursprungliga ändamål är
den tillåten om ni, när behandlingen började, hade en rättslig grund och gav
information till de registrerade.

Är det nya ändamålet förenligt med ursprungliga
ändamål?
Om vidaredelningen är ett nytt ändamål ska ni ställa er följande fråga: Kan det
nya ändamålet, att dela vidare uppgifter, sägas vara förenligt med de ursprungliga ända­målen? Är svaret ja kan ni stödja er på samma rättsliga grund som ni
hade när ni samlade in personuppgifterna. För att komma fram till om det nya
ändamålet är förenligt med tidigare ändamål är följande frågor till hjälp:

36

Barns och ungas rättigheter på digitala plattformar

Vilken typ av personuppgifter ska ni ­behandla vid vidaredelningen? Är
­uppgifterna känsliga?
Vilken personuppgiftsbehandling kan de regi­strerade rimligen förvänta sig?
Vilka kopplingar finns mellan ändamålen med den ursprungliga
personuppgifts­behandlingen och den nya? Hur nära­liggande är det nya ändamålet med de tidigare som de registrerade fått­information om?
I vilket sammanhang har ni samlat in person­uppgifterna? Vilket förhållande
har de ­registrerade till er verksamhet?
Vilka konsekvenser kan personuppgifts­behandlingen få för de registrerade?
Vilka skyddsåtgärder har ni, till ­exempel behörighetsstyrning, kryptering och­
­pseudonymisering?
Läs mer om
hur en barnkonsekvensanalys kan göras – se avsnitt två, sid 16.

Vad gör vi om det nya ändamålet inte är förenligt med de
ursprungliga ändamålen?
Om vidaredelning av personuppgifterna inte är förenligt med de ursprungliga
ändamålen är det fråga om en helt ny personuppgiftsbehandling.
Ni måste då börja om från början och hitta en rättslig grund för personuppgiftsbehandlingen och stämma av så att den lever upp till övriga regler i GDPR.

Att tänka på!
•

Vad som beskrivits ovan är förutsättningar för att lagligt lämna ifrån sig
person­uppgifter till en annan verksamhet. Den verksamhet som tar emot
personuppgifter behöver också ha stöd för sin behandling i GDPR.

•

Ni måste alltid lämna information om att uppgifterna ska delas vidare till
den minderåriga eller dess vårdnadshavare (beroende på om barnet kan
sägas ha åldern inne att själv bestämma om personuppgiftsbehandlingen).

•

Det kan vara svårare för barn att fullt ut förutse konsekvenserna av att
ens personuppgifter delas vidare. Därför är det extra viktigt att skydda
barns personuppgifter och personliga integritet.

•

Det ställs högre krav på enkel och lättförståelig information när man
vänder sig till minderåriga.

Barns och ungas rättigheter på digitala plattformar

37

9. Använda personuppgifter
i marknadsföringssyfte
Är det lagligt?
Under vissa förutsättningar är det lagligt att använda personuppgifter i marknadsföringssyfte. Mot detta finns inget absolut förbud, men ni måste vara säkra
på att ni lever upp till gällande regler på området. Om ni vill använda barns
och ungas personuppgifter för marknadsföring måste ni alltid utgå från vad
som bedöms vara barnets bästa.
Att använda minderårigas personuppgifter för marknadsföringsändamål
kan exempelvis handla om att skicka reklam via e-post (direktreklam) eller att
rikta anpassade annonser till barn och unga på plattformar som de besöker.
Marknadsföring på internet förekommer i många olika former, exempelvis som
banners, reklaminslag på videodelningsplattformar eller i spel eller annat som
barn ofta använder. Det förekommer även marknadsföring inbäddad i sociala
medier.
Innan ni använder barns och ungas personuppgifter i marknadsföringssyfte
ska ni enligt GDPR:

•
•

Göra en konsekvensbedömning.
Hitta en rättslig grund.
Den rättsliga grund som ofta blir aktuell vid personuppgiftsbehandling för
marknadsföring är intresseavvägning.
Barn är mindre medvetna om risker men förtjänar samtidigt ett särskilt
skydd enligt reglerna. Därför är det i en intresseavvägning viktigt att beakta
och skydda barnen mot risker som de kanske inte själva kan bedöma och
konsekvenser som de själva inte är medvetna om. Detta gäller särskilt vid
användningen av barns personuppgifter i marknadsföringssyfte, för att skapa
användarprofiler och i tjänster som riktar sig direkt till barn.
Att tänka på!

38

•

Barn har samma rätt som vuxna att när som helst invända mot direktreklam. Om ni tar emot en sådan invändning måste ni upphöra med
utskicken. Att denna rättighet finns måste ni informera om i det första
utskicket till de minderåriga eller innan ni börjar behandla personuppgifterna. Det måste finnas utarbetade rutiner för att upphöra med den typen
av utskick.

•

Utöver dataskyddsreglerna och barnkonventionen finns andra regler
att ha koll på för den som vill rikta marknadsföring till barn och unga.
Konsumentverket har tagit fram en användbar väg­ledning om vad som
gäller enligt marknadsföringslagen för reklam riktad till barn och unga.
Det är inte heller enligt dessa regler förbjudet att rikta marknadsföring på
internet till barn, men det finns vissa regler att förhålla sig till:
• Det är förbjudet enligt marknadsföringslagen att rikta direktreklam till
barn under 16 år.
• Ett barn ska förstå vad som är reklam och vad som inte är det. Därför
får inte reklam utformas som spel, lekar eller liknande. Reklam får inte
heller bakas in i spel på internet så att barn inte förstår vad som är
reklam i spelet.

Barns och ungas rättigheter på digitala plattformar

Läs mer om
intresse­avvägning i
avsnitt ett, sid 15.

Mer information
www.konsumentverket.
se/for-foretag/
marknadsforing/
marknadsforingslagen

10. Geo-lokaliseringsdata
Får data användas som berättar var barn och unga
befinner sig?
Vad som är barnets bästa kan variera i den ­enskilda situationen, men som
huvudregel ska data som berättar var barn och unga befinner sig inte användas.
Geolokaliseringsdata (platsdata) är uppgifter om till exempel en mobiltelefons eller surfplattas geografiska position vid en viss tidpunkt. Platsdata kan
göra det möjligt att dra ingående slutsatser om privatlivet för de personer som
uppgifterna kan kopplas till, såsom deras vanor, var de bor, platser de besöker,
rörelsemönster, aktiviteter och sociala relationer.
Platsdata ses som mycket integritetskänsliga. Generellt ökar riskerna för
integritetsintrång med mängden av uppgifter och graden av precision, eftersom
det möjliggör en mer ingående kartläggning av personen. Även enstaka uppgifter, exempelvis den exakta plats där ett barn för tillfället befinner sig, kan vara
känsliga i dataskyddsreglernas mening. Om en uppgift exempelvis handlar om
regelbundna besök på en klinik går det att dra slutsatser om hälsa, information
som är att betrakta som känslig och kräver särskilt lagstöd.
Vid sidan om dataskyddsperspektivet innebär möjligheten att spåra ett barns
plats en risk för att uppgifterna missbrukas i syfte att äventyra barns fysiska
säkerhet. En varaktig delning av platsen kan också innebära att barns känsla av
eget utrymme inskränks, vilket äventyrar barns och ungas rättigheter. Rätten
till privatliv innebär att barn inte får kontrolleras eller utsättas för godtyckliga
eller olagliga ingripanden i sitt privat- och familjeliv.
Att tänka på!
•

När det gäller barn och unga bör grund­inställningen vara att platsdata
inte behandlas, om det inte finns tvingande skäl att göra det och barnets
bästa har beaktats. Liksom för all personuppgifts­behandling kräver
användning av platsdata stöd i dataskyddsförordningens alla regler.

•

Gör en konsekvensbedömning, överväg rättslig grund, säkerställ tillräcklig säkerhet för ­uppgifterna och ge information till de registrerade.

•

Gör barn och unga medvetna om när platsdata samlas in, exempelvis
genom att visa tydliga symboler. Tekniken i sig kan göra det svårt för
minderåriga användare att förstå när person­uppgifter samlas in och vilka
konsekvenser det kan få.

•

Lagra inte uppgifter längre än nödvändigt och använd i möjligaste mån
metoder för att ­avidentifiera personuppgifterna.

•

Vid sidan av dataskyddsreglerna finns i lagen om elektronisk kommunikation särskilda regler om lokaliseringsuppgifter från appar och mobilnät. Detta är Post- och telestyrelsen (PTS) tillsynsmyndighet över.

Mer information
Post- och telestyrelsen
pts.se/

Barns och ungas rättigheter på digitala plattformar

39

11. Föräldrakontroll
Med verktyg för föräldrakontroll menas olika digitala lösningar som ger föräldrar eller vårdnadshavare möjligheten att begränsa eller kontrollera vad barn
och unga kan göra på internet. Det kan handla om begränsningar av tillgång
till internet men också vilka tjänster eller appar som kan användas, vilka webbplatser som kan besökas eller beloppsbegränsningar för köp i appar. Det kan
också vara verktyg för att övervaka vad barn och unga gör på internet eller var
de befinner sig.

Vårdnadshavare ska ta hänsyn till barnets önskemål
Enligt barnkonventionen ska barns rätt till privatliv respekteras. Verktyg för
föräldrakontroll får därför bara användas om barnet har möjlighet att förstå att
det övervakas och hur.
Barn ska inte kontrolleras eller utsättas för godtyckliga eller olagliga ingripanden i sitt privat- och familjeliv. Som vårdnadshavare har man huvudansvaret för barnets uppfostran och utveckling utifrån vad som bedöms vara barnets
bästa. Föräldrar har här en svår balansgång att följa, som det gäller att vara
medveten om. Enligt både föräldrabalken och barnkonventionen är föräldrarna
skyldiga att skydda sina barn. De har även en stor bestämmanderätt över
barnet. Vårdnadshavare ska i takt med barnets stigande ålder och utveckling
ta allt större hänsyn till barnets synpunkter och önskemål. Ju äldre barnet är,
desto mer hänsyn ska tas till barnets vilja och medbestämmande. Detta ska
vårdnadshavare som använder verktyg för så kallad föräldra­kontroll ta hänsyn
till. Föräldrarna måste därför prata med sina barn, berätta vad olika verktyg
är till för och ta in barnets åsikt innan ett verktyg börjar användas. Här måste
också föräldern bland annat ta hänsyn till barnets rätt till privatliv, för att göra
en avvägning av vilka verktyg som ska användas, hur och när. Det är viktigt att
vårdnadshavare gör en nyanserad bedömning innan ett verktyg används, och
pratar med barnet om verktyget, bland annat om varför det ska används.

För- och nackdelar med föräldrakontroll
Verktygen är viktiga eftersom de kan användas för att stödja vuxna när det
gäller att skydda och främja barnets bästa. Men sådan övervakning kan också
ha negativ påverkan på barns och ungas fri- och rättigheter. Det kan begränsa
deras möjlighet till privatliv, lek, föreningsfrihet och tillgång till information
och yttrandefrihet, vilket i sin tur kan påverka utvecklingen av deras egen
identitet.
Verktygen kan även riskera att invagga vårdnadshavare i falsk trygghet. Vad
gäller exempelvis innehållsfilter är det mycket svårt, kanske till och med omöjligt, att utveckla teknik som filtrerar precis lagom mycket. I praktiken tar filtren
bort antingen för lite eller för mycket, vilket skapar olika typer av problem.
Ett filter som tar bort för lite innehåll kan få vårdnadshavaren att släppa på
sin vaksamhet och tro att filterlösningen har gjort internet till en säker zon för
barnet. I själva verket filtreras inte allting bort och barnet kan vara exponerat
för oönskat innehåll.

40

Barns och ungas rättigheter på digitala plattformar

Ett filter som tar bort för mycket innehåll är också problematiskt. Låt säga
att användaren tror sig ha installerat ett filter som till exempel stoppar pornografi, där verktyget i realiteten förhindrar åtkomsten till seriösa sexualupplysningssajter. Överblockering har visat sig slå hårdast mot dem som har svårast
att hitta information offline, som exempelvis unga hbtq-personer.
Barn och unga kan också runda filtren genom att koppla upp sig hos vänner
eller i andra sammanhang där vårdnadshavarnas regler inte gäller.
Information om utmaningarna med innehållsfilter kan med fördel ges till
användarna. Den metod som rekommenderas är att tala med barnen, som
annars riskerar att bli lämnade ensamma med sina upplevelser.

Informera barnet
Om ni erbjuder verktyg för föräldrakontroll bör ni tillhandahålla åldersanpassad
information till barnet om detta. Det kan exempelvis vara symboler eller ikoner
som visar för barnet när sådan spårning sker.
Värdefullt i sammanhanget är även information till föräldrar om barnets rätt
till privatliv. I övrigt gäller att som vid all användning av tjänster och verktyg
vari personuppgifter behandlas, att följa reglerna i GDPR om rättslig grund,
­säkerhet, riskbedömning, information med mera.
Läs mer om
parters ansvar enligt dataskyddsreglerna i kapitel ett, sid 7.

Att tänka på!
•

Alla bär ansvar för sin egen hantering av personuppgifter, både tillhanda­
hållare av ett verktyg för föräldrakontroll, vårdnadshavare eller andra
användare.

•

Om ni tillhandahåller innehållsfilter så kan ni med fördel informera era
användare om riskerna med att använda ett sådant verktyg.

Barns och ungas rättigheter på digitala plattformar

41

12. Profilering
Får barns och ungas personuppgifter användas för
kategorisering av individer?
Både barn och vuxna har rätt att inte träffas av beslut som enbart grundas på
automatiserat beslutsfattande där profilering varit en del av processen. Detta
gäller om beslutet kan få stark påverkan på individen.
Vad gäller övrig profilering som inte handlar om automatiserat beslutsfattande sägs inget särskilt i GDPR. När ni vill använda profilering avseende
barn måste ni fortfarande beakta alla regler, precis som vid all personuppgiftsbehandling. Bedömningen av vilken rättslig grund som är aktuell för en
profilering beror som alltid på ändamålen. Om profileringen är nödvändig
för en tjänst kan man eventuellt stödja sig på avtalet om tjänsten som rättslig
grund. Profilering med enda syfte att skydda barn skulle stödja sig på den
rättsliga grunden intresseavvägning, utifrån vad som kan antas vara barnets
bästa. Ofta krävs samtycke vid profilering, eftersom profilering anses mycket
integritetskänsligt och i de flesta situationer är svårt att försvara i förhållande
till både barnkonventionen och dataskyddsreglerna.

Vad menas med profilering?
Innebär varje form av automatisk behandling av personuppgifter då en mängd
uppgifter sammanställs och analyseras i syfte att bedöma vissa personliga
egenskaper, i synnerhet för att analysera eller förutsäga bland annat personens
hälsa, personliga preferenser, intressen, pålitlighet, beteende, vistelseort eller
förflyttningar.

Om cookies/kakor
Många webbplatser skapar små filer med information om sina besökare
och lagrar dem i besökarnas webbläsare. Dessa kallas webbkakor (engelska:
”cookies”) och behövs ofta för profilering. Som huvudregel krävs samtycke för
att använda webbkakor. Detta regleras i lagen om elektronisk kommunikation
(LEK), som Post- och telestyrelsen (PTS) är tillsyns­myndighet över.
Mer information
Post- och telestyrelsen
pts.se/

42

Barns och ungas rättigheter på digitala plattformar

13. Nudging
Är det tillåtet att påverka barns och ungas val med hjälp
av design?
Digital ”nudging” brukar användas för att beskriva hur en webbplats kan styra
användarnas val genom hur upplevelsen designats. Genom att ge användarna
en knuff (engelska: ”nudge”) i en viss riktning är det möjligt att närmast obemärkt styra deras beteende. Beroende på i vilket syfte designtekniken används
är det tillåtet att påverka barns och ungas val med hjälp av design. Det kan
vara fråga om otillåten nudging om barnet i praktiken inte har, eller endast har
begränsade möjligheter, att relativt enkelt kunna göra väl avvägda val.
I en valsituation med alternativen ja och nej till viss personuppgiftsbehandling kan nudging exempelvis utövas genom att ja-alternativet visas som en stor
grön knapp och nej-alternativet med en liten, otydlig text. Ett annat exempel
är att förenkla ett visst val genom att erbjuda ett klick för det ena valet men en
komplicerad process med många klick för det andra.

När nudging används stick i stäv med reglerna
GDPR förbjuder inte nudging, men det går i allmänhet emot principen om
korrekthet och öppenhet i dataskyddsreglerna. Barn och unga har rätt till
anpassad information utifrån ålder och mognad för att kunna fatta ett informerat beslut. Det är viktigt att motverka processer som är missvisande för barn.
Att använda nudging i en process som syftar till att inhämta ett samtycke till
viss behandling kan exempelvis innebära att samtycket anses ogiltigt. Genom
att använda nudging riskerar vi att äventyra kraven på att samtycke ska vara
informerat och ske genom en otvetydig viljeyttring.
Nudging kan även vara problematiskt vid användning av förinställda ålders­
alternativ. Detta kan leda till att barn och unga lämnar fel uppgift om sin ålder.
Det är därför inte att ­rekommendera.

Läs mer om
samtycke och vid
vilken ålder barn
kan samtycka i
avsnitt två, sid 20.

Att tänka på!
Det är ofta inte designtekniken i sig som är problemet, utan hur den används.
Nudging kan till exempel användas på sätt som ligger helt i linje med data­
skydds­principerna och barns och ungas rättigheter, för att styra användare till
det alternativ som ger starkast integritetsskydd.

Principen om korrekthet och öppenhet
Innebär enligt GDPR bland annat att personuppgiftsbehandlingen ska vara
förståelig och begriplig för de registrerade och inte ske på dolda eller manipulerande
sätt. Informationen om behandlingen ska vara lätt att hitta och formulerad på ett
sätt som är enkelt och begripligt.

Barns och ungas rättigheter på digitala plattformar

43

14. Uppkopplade leksaker
Vad gäller för anordningar som samlar in data?
Redan innan ett föremål köps och installeras ska det vara lätt att förstå att
föremålet är uppkopplat mot internet och på vilket sätt det samlar in personuppgifter. När det gäller leksaker är det extra viktigt att informationen är enkel
och tydlig. Lek och leksaker är ett område som traditionellt sett inte förknippas
med insamling av personuppgifter. Tvärtom innebär leken ofta ett utforskande
och experimenterande där barnet kan pröva olika idéer, roller och infall i en
trygg miljö. Det blir därför extra viktigt att information om datainsamling i
dessa sammanhang presenteras på ett sätt som är enkelt för barnet att förstå.

Exempel på uppkopplade leksaker och anordningar
(internet of things)
Med uppkopplade leksaker och anordningar menas fysiska produkter som
stöds av funktioner som tillhandahålls genom en digital uppkoppling.
• Det kan exempelvis handla om kramdjur som barnet kan prata med, där
det barnet säger spelas in. Informationen i form av ljudklipp överförs till
servrar, analyseras maskinellt och genererar instruktioner för anpassade
svar som skickas tillbaka och spelas upp. Barnet kan upp­fatta det som ett
samtal med sitt kramdjur och därmed lockas att dela med sig av potentiellt
integritetskänsliga uppgifter.
• Ett annat exempel är aktivitets- eller hälso­armband som kontinuerligt
registrerar ­potentiellt integritetskänsliga uppgifter om barnets fysiska
aktivitet och överför uppgifterna till servrar där de sammanställs, lagras och
används för att visas som aktivitetsrapporter i en app.
• Ytterligare ett exempel är så kallade röst­assistenter installerade i användares
hem. Dessa högtalare fångar upp röstkommandon och kan kommunicera
information från internet till användaren, som att läsa upp nyheter och
väder, boka tjänster eller beställa produkter. Högtalarna kan samla in en
mängd uppgifter som användarna inte hade för avsikt att dela. Om högtalarna blir en del av medievardagen kan medvetenheten om den pågående
informations­insamlingen minska.

Genomtänkt information till användarna
Det är avgörande att leverantörer av dessa uppkopplade produkter och tjänster
säkerställer att barn, unga och vårdnadshavare får den information de har
rätt till. Det är viktigt att fundera kring hur uppkopplade apparater fungerar
och vid vilka tillfällen det är lämpligast att kommunicera viss information till
barnet eller vårdnadshavaren.

44

Barns och ungas rättigheter på digitala plattformar

Information vid köptillfället
Tydlig information om att produkten behandlar personuppgifter ska ges till
användarna vid köptillfället och innan produkten installeras. Detta kan göras
både på den fysiska produktens förpackning och i bruksanvisningen, exempelvis med en ikon som visar att produkten är uppkopplad och behandlar användarnas personuppgifter. Potentiella köpare bör kunna ta del av integritetspolicy,
användarvillkor och annan relevant och anpassad information online utan att
först behöva köpa och installera produkten.

Information vid installation
Vid installationsprocessen av den uppkopplade leksaken eller produkten ges
ett bra tillfälle att informera om hur tjänsten fungerar, hur personuppgifter
används och konsekvenserna därav, särskilt om installationen görs med hjälp
av ett skärmbaserat gränssnitt. Detta är särskilt viktigt om barnets fortsatta
användning av produkten inte är skärmbaserad, eftersom det kan begränsa
möjligheterna att fortlöpande överföra information till barnet.

Vem ansvarar för vad?
Olika aktörer kan bidra med olika delar i tillhandahållandet av ett uppkopplat
föremål. Därför är det som tidigare nämnts viktigt att reda ut frågan om vem
som är personuppgiftsansvarig eller personuppgiftsbiträde och för vilka delar av
personuppgiftsbehandlingen som varje part ansvarar.
Vilka skyldigheter ni har varierar beroende på vilka roller ni har. Om ni
som aktör anlitar ett annat företag (ett personuppgiftsbiträde) för att bistå med
tjänsten har ni som personuppgiftsansvarig ett övergripande ansvar. I detta fall
gäller bland annat att se till att även biträdet följer reglerna. Produkten måste
ha lämpliga säkerhetsåtgärder för att minska risker som till exempel obehörig
åtkomst till uppgifterna eller att produkten hackas för att spåra var barnet
befinner sig.
Läs mer om
personuppgiftsansvarig och personuppgiftsbiträde på sid 8.

Mer information
www.barnombudsmannen.se/barnombudsmannen/barnkonventionen/
www.barnombudsmannen.se/globalassets/dokument-for-nedladdning/
publikationer/en-skrift-om-barnkonventionen-uppdat.pdf



Barns och ungas rättigheter på digitala plattformar

45

Att tänka på vid utformning av uppkopplade saker!
•
•
•

•

Gör standardinställningarna integritets­vänliga.
Undvik passiv insamling av personuppgifter och gör det tydligt när apparaten samlar in personuppgifter. Exempelvis kan en lampa tändas när apparaten spelar in ljud och bild eller samlar in personuppgifter på annat sätt.
Det bör vara enkelt att slå av insamlingsläget på anordningen, exempel­
vis direkt på anordningen med en ”uppkoppling av”-knapp eller via
funktioner online. Leksaken eller anordningen bör kunna användas utan
uppkoppling i den utsträckning det är praktiskt möjligt.
En uppkopplad anordning kan komma att
användas samtidigt av användare i olika
åldrar. Detta gäller särskilt smarta högtalare
och röstassistenter avsedda att placeras i
hemmet, vilka kan komma att behandla
personuppgifter om flertalet hushållsmedlemmar och besökare. Uppkopplade leksaker
kan användas av många, genom att de lånas
ut eller används av flera barn som leker
tillsammans. Tjänster och produkter bör
därför anpassas för användning av alla dessa
målgrupper. Vad gäller smarta högtalare kan
det vara lämpligt att möjliggöra skapandet
av olika användarprofiler, vilka kan anpassas
utifrån användarnas ålder.

Tips!
Gör en referensgrupp
Gör gärna en referensgrupp av barn vid utformandet av en leksak. Då kan ni få
reda på om målgruppen barn verkligen förstår när uppgifter inhämtas och när de
inte gör det.

46

Barns och ungas rättigheter på digitala plattformar

Mer information
och vägledning
Barnombudsmannen
www.barnombudsmannen.se/barnombudsmannen/barnkonventionen/konventionstexten/
www.barnombudsmannen.se/globalassets/dokument-for-nedladdning/publikationer/
allmanna-kommentarer/ak-20-svenska-formaterad.pdf
www.barnombudsmannen.se/globalassets/dokument-for-nedladdning/ak14_2019.pdf

Bris
www.bris.se/for-vuxna-om-barn/vanliga-amnen/unga-och-internet/barnets-vardag-pa-natet/

Europarådet
rm.coe.int/guidelines-to-respect-protect-and-fulfil-the-rights-of-the-child-inth/16808d881a
www.coe.int/en/web/children/-/for-children-by-children-learn-about-your-rights-inthedigital-environment-

Friends
www.dropbox.com/sh/w9pd82tqelkb4o2/AACIWnFZTp5-UXa3FYitEb0ha?dl=0&preview=
Friends_natrapport_2017.pdf

Rädda Barnen
www.raddabarnen.se/rad-och-kunskap/foralder/skydda-ditt-barn-fran-att-raka-illa-ut-panatet/

Surfa lugnt
surfalugnt.se/

The EU Code of Conduct
ec.europa.eu/info/policies/justice-and-fundamental-rights/combatting-discrimination/
racism-and-xenophobia/eu-code-conduct-countering-illegal-hate-speech-online_en

Barns och ungas rättigheter på digitala plattformar

47

Detta är en vägledning från

