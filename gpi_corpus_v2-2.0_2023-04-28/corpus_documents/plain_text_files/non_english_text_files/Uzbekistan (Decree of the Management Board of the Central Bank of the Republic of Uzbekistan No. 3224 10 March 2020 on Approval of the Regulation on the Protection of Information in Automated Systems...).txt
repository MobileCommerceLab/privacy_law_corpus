!
Izlash

×

Ру

Ўз

O‘z|Ру

×

O‘zbekiston Respublikasi tijorat
banklari avtomatlashtirilgan bank
tizimlarida axborotni muhofaza qilish
to‘g‘risidagi nizomni tasdiqlash
haqida
1-ILOVA
O‘zbekiston Respublikasi tijorat
banklari avtomatlashtirilgan bank
tizimlarida axborotni muhofaza
qilish to‘g‘risida NIZOM
1-bob. Umumiy qoidalar
2-bob. Bank faoliyatida axborotni
muhofaza qilish xizmati

"

#

$

%



3224 10.03.2020

O‘ZBEKISTON RESPUBLIKASI MARKAZIY BANKI BOSHQARUVINING
QARORI
O‘ZBEKISTON RESPUBLIKASI TIJORAT BANKLARI AVTOMATLASHTIRILGAN BANK TIZIMLARIDA
AXBOROTNI MUHOFAZA QILISH TO‘G‘RISIDAGI NIZOMNI TASDIQLASH HAQIDA
[O‘zbekiston Respublikasi Adliya vazirligi tomonidan 2020-yil 10-martda ro‘yxatdan o‘tkazildi, ro‘yxat raqami 3224]
O‘zbekiston Respublikasining “Avtomatlashtirilgan bank tizimida axborotni muhofaza qilish to‘g‘risida”gi va
“O‘zbekiston Respublikasining Markaziy banki to‘g‘risida”gi qonunlari hamda O‘zbekiston Respublikasi Prezidentining 2018-yil
8-avgustdagi PF-5505-son “Norma ijodkorligi faoliyatini takomillashtirish konsepsiyasini tasdiqlash to‘g‘risida”gi Farmoniga
muvofiq O‘zbekiston Respublikasi Markaziy banki Boshqaruvi qaror qiladi:
1. O‘zbekiston Respublikasi tijorat banklari avtomatlashtirilgan bank tizimlarida axborotni muhofaza qilish to‘g‘risidagi
nizom 1-ilovaga muvofiq tasdiqlansin.
2. Ayrim idoraviy normativ-huquqiy xujjatlar 2-ilovaga muvofiq o‘z kuchini yo‘qotgan deb topilsin.
3. Mazkur qaror rasmiy e’lon qilingan kundan e’tiboran kuchga kiradi.
Markaziy bank raisi M. NURMURATOV

3-bob. Konfidensial
ma’lumotlarning oshkor etilishidan
himoyalash

Toshkent sh.,
2020-yil 25-yanvar,
2/4-son

4-bob. Axborot xavfsizligini
ta’minlash tizimini tashkil etish va
axborot xavfsizligi tavakkalchiligini
boshqarish

O‘zbekiston Respublikasi Markaziy banki
boshqaruvining 2020-yil 25-yanvardagi 2/4son qaroriga
1-ILOVA

5-bob. Axborot xavfsizligi noxush
hodisalarini bartaraf etish
6-bob. Avtomatlashtirilgan bank
tizimiga kirishni boshqarish
7-bob. Ma’lumotlar bazasini
boshqarish tizimi
8-bob. Tarmoq xavfsizligi
9-bob. Elektron pochta va internet
tarmog‘idan foydalanish
10-bob. Texnik vositalarni
boshqarish tizimi
11-bob. Ma’lumotlarni ruxsatsiz
tarqalishidan himoyalash tizimi va
antivirus muhofazasi
12-bob. Elektron raqamli imzo va
shifrlash kalitlaridan foydalanish
13-bob. Elektron arxivni tashkil
qilish, elektron arxiv hujjatlarining
tarkibi
14-bob. Avtomatlashtirilgan bank
tizimi ish jarayonining uzluksizligini
va qayta tiklashni ta’minlash
15-bob. Server xonalarining
xavfsizlik talablari
16-bob. Bankning tashqi axborot
tizimlari bilan axborot
almashinuvida axborot xavfsizligini
ta’minlashga qo‘yilgan talablari
17-bob. Axborot xavfsizligi
talablari ustidan nazorat
18-bob. Yakuniy qoidalar
2-ILOVA
O‘z kuchini yo‘qotgan deb
topilayotgan idoraviy normativhuquqiy hujjatlar ro‘yxati

O‘zbekiston Respublikasi tijorat banklari avtomatlashtirilgan bank tizimlarida axborotni muhofaza qilish to‘g‘risida
NIZOM
Mazkur Nizom O‘zbekiston Respublikasining “O‘zbekiston Respublikasining Markaziy banki to‘g‘risida”gi va
“Avtomatlashtirilgan bank tizimida axborotni muhofaza qilish to‘g‘risida”gi qonunlariga muvofiq tijorat banklarining (bundan
buyon matnda bank deb yuritiladi) avtomatlashtirilgan bank tizimlarida axborotni muhofaza qilish tartibini belgilaydi.
1-bob. Umumiy qoidalar
1. Mazkur Nizomda quyidagi asosiy tushunchalardan foydalaniladi:
avtomatlashtirilgan bank tizimi — bank faoliyati sohasida axborotni to‘plash, saqlash, izlash, unga ishlov berish va
undan foydalanishni amalga oshirish uchun mo‘ljallangan axborot tizimi;
antivirus dasturi — kompyuter virusiga qarshi dastur, viruslarni aniqlash uchun mo‘ljallangan va ularni yo‘q qilish
taklifini berishi mumkin bo‘lgan yoki yo‘q qiluvchi dastur;
antivirus himoyasi — antivirus dasturlari yordamida kompyuter viruslari ta’sirining oldini olish, viruslarni topish va
zararsizlantirishga qaratilgan chora-tadbirlar majmui;
autentifikatsiya qilish — foydalanuvchi, dastur, qurilma yoki ma’lumotlarning haqiqiyligini tasdiqlash tartib-taomili;
axborot aktivlari — axborot resurslari, axborotni qayta ishlash qurilmalari va boshqa bank uchun muhim bo‘lgan
axborotlar;
axborot resursi — axborot tizimi tarkibidagi elektron shakldagi axborot, ma’lumotlar banki, ma’lumotlar bazasi;
axborot tizimi — axborotni to‘plash, saqlash, izlash, unga ishlov berish hamda undan foydalanish imkonini beradigan,
tashkiliy jihatdan tartibga solingan jami axborot resurslari, axborot texnologiyalari va aloqa vositalari;
axborot xavfsizligi — axborot munosabatlarining subyektlariga nomaqbul ziyonlarni keltirishi mumkin bo‘lgan tabiiy
yoki sun’iy xususiyatli tasodifiy yoki qasddan qilingan ta’sirlardan axborot va ta’minlab turadigan infratuzilmaning muhofaza
qilinganligi;
axborot xavfsizligi noxush hodisasi — axborot xavfsizligining yagona voqeasi yoki bir qator noxush yoki kutilmagan
voqealari bo‘lib, ushbu voqealar tufayli axborotning oshkor bo‘lishi va axborot xavfsizligiga tahdidlar ehtimoli;
hujum — axborot aktivlarini yo‘q qilish, ochish, o‘zgartirish, blokirovkalash, tutib olish, ruxsat etilmagan foydalanish
huquqini olish yoki axborot aktivlaridan ruxsatsiz foydalanishga urinish;
kompyuter virusi — destruktiv xususiyatga, o‘z nusxasini ko‘paytira olish (asl nusxa bilan to‘liq mos bo‘lmasligi ham
mumkin) va foydalanuvchi bilmagan holda ularni kompyuter tizimlari, tarmoqlari turli resurslari va shu borada joriy etish
qobiliyatiga ega bo‘lgan dasturdir (bajariladigan kodlar to‘plami);
monitoring — avtomatlashtirilgan bank tizimi va axborot tizimlari holatini kuzatish;
server xonasi — bank servyerlari, telekommunikatsiya qurilmalari, uzluksiz quvvat manbalari va boshqa hisoblash
texnikalari joylashgan xona;
tarmoqlararo ekran — avtomatlashtirilgan bank tizimiga kelib tushadigan va (yoki) tizimdan chiqib ketadigan
axborotning nazorat qilinishini amalga oshiradigan dastur va (yoki) dasturiy vosita;
xesh summasi — kriptografik algoritm yordamida hisoblangan, fayl butligini tekshirish summasi;
shaxsga doir ma’lumotlar — muayyan jismoniy shaxsga taalluqli bo‘lgan yoki uni identifikatsiya qilish imkonini
beradigan, elektron tarzda, qog‘ozda va (yoki) boshqa moddiy jismda qayd etilgan axborot;
elektron arxiv — arxiv maqomiga ega bo‘lgan, bank elektron hujjatlarini jamlovchi, hisobga oluvchi, saqlovchi va
foydalanishni amalga oshiruvchi bankning tarkibiy bo‘limi.
2. Banklar o‘z faoliyatining barqarorligini ta’minlashi va axborot xavfsizligi tahdidlarining oldini olish uchun axborot
tizimlari va axborot resurslaridagi axborotning xavfsizligini ta’minlashi hamda butun ish faoliyati davomida saqlab turishi lozim.
2-bob. Bank faoliyatida axborotni muhofaza qilish xizmati
3. Banklar va ularning filiallarida axborot xavfsizligini ta’minlash maqsadida axborotni muhofaza qilish xizmati (bundan
buyon matnda axborot xavfsizligi xizmati deb yuritiladi) tashkil etiladi.
4. Axborot xavfsizligi xizmati avtomatlashtirilgan bank tizimining vaqtincha to‘xtashi, to‘lov ma’lumotlarining noqonuniy
o‘zgarishi, bank yoki mijozga zarar yetkazilishi holatlarining yuzaga kelishini oldini olish va bartaraf etish bo‘yicha mas’ul
hisoblanadi.
5. Axborot xavfsizligi xizmati o‘z faoliyatida:
axborot xavfsizligini boshqarish tizimini tashkil qilishi, bankning axborot xavfsizligi talablari bank bo‘linmalari va
xodimlari tomonidan bajarilishini tashkillashtirishi va nazorat qilishi;
axborotning saqlanishini ta’minlash ustidan nazoratni tashkil etishi;
axborotni muhofaza qilish masalalarida bank bo‘linmalari va xodimlariga uslubiy va amaliy yordam ko‘rsatishi;
avtomatlashtirilgan bank tizimida axborotni muhofaza qilish tizimini loyihalash, sinovdan o‘tkazish va qabul qilib olish,
amaliyotda qo‘llash jarayonlarida ishtirok etishi, ushbu jarayonlarda bank siriga oid va boshqa konfidensial ma’lumotlarni chetga
chiqishini oldini olish choralarini ko‘rishi;
o‘z vakolati doirasida bankning axborot xavfsizligini boshqarish, ta’minlash va nazorat qilish usullari, vositalari va
mexanizmlarini tanlash, joriy etish va qo‘llashni amalga oshirishi;
avtomatlashtirilgan bank tizimida axborotdan ruxsatsiz foydalanishga urinishlar bo‘lganligi, unga boshqacha shaklda
aralashilganligi aniqlanganda hamda tizimning ishlash qoidalari buzilganda mazkur tizimdagi axborotni muhofaza qilish choratadbirlarini ko‘rishi;
axborot tizimlariga tahdidlar va hujumlarni aniqlashi, tahlil qilishi hamda ularni bartaraf etish choralarini ko‘rishi;
axborot xavfsizligi noxush hodisasi to‘g‘risidagi ma’lumotlarni yig‘ishi, qayta ishlashi, tahlil qilishi va saqlashi;
axborot xavfsizligi noxush hodisalarini tekshirish bo‘yicha ishlarni amalga oshirishi;
axborotni muhofaza qilish chora-tadbirlarining holati va samaradorligini tahlil qilishi;
axborot xavfsizligi dasturiy ta’minotlari va apparat-dasturiy qurilmalarining to‘g‘ri ishlashini nazorat qilishi va
ta’minlashi;
axborot xavfsizligini ta’minlash bilan bog‘liq monitoringni o‘tkazishi;
axborot xavfsizligi masalalari bo‘yicha takliflar tayyorlashi;
axborot resurslari va axborot tizimlarida axborot xavfsizligi choralarini ko‘rish uchun talablarni belgilashi;
bankning axborot resurslari va axborot tizimlarida axborot xavfsizligini ta’minlash va nazorat qilish bo‘yicha rejalarni
tuzishi;
konfidensial, shu jumladan bank sirini tashkil etuvchi va shaxsga doir ma’lumotlarning saqlanishini nazorat qilishi;
axborot tizimlarida to‘xtash va avariya holatlari sodir bo‘lganda tizimlarni qayta tiklash jarayonida ishtirok etishi va
axborot tizimlarining to‘liq ishchi holatiga kelishini nazorat qilishi;
bank hujjatlariga muvofiq boshqa funksiyalarni amalga oshirishi kerak.
6. Axborot xavfsizligi xizmatining vazifalari, vakolatlari va majburiyatlari bankning ichki hujjatlari bilan belgilanishi
mumkin, bunda mazkur Nizom talablari inobatga olinadi. Axborot xavfsizligi xizmati o‘zining vazifa va majburiyatlarini
bajarishga zarur bo‘lgan texnik resurslari bilan ta’minlanishi lozim.
7. Axborot xavfsizligi xizmatining xodimlari soni unga yuklatilgan vazifalar, axborot resurslari va axborot tizimlari soni,
axborot xavfsizligi tizimlarining avtomatlashtirilganlik darajasidan kelib chiqib belgilanadi.
8. Axborot xavfsizligi xizmati va axborot texnologiyalari bo‘linmalari bank boshqaruvi organining turli a’zolariga
bo‘ysunishi lozim, bunda axborot xavfsizligi xizmati to‘g‘ridan to‘g‘ri bank boshqaruvi raisiga bo‘ysunadi.
9. Banklar har yili kamida bir marotaba axborot xavfsizligi xizmati xodimlarining malakasini oshirishni ta’minlashi kerak.
10. Axborot xavfsizligi qonun hujjatlarida belgilangan talablar hamda bankning axborot xavfsizligiga oid ichki hujjatlari
asosida ta’minlanadi.
11. Bank axborot xavfsizligiga oid ichki siyosatini ishlab chiqishi va qabul qilishi lozim.
Axborot xavfsizligiga oid siyosatda bankda mavjud bo‘lgan barcha axborot tizimlari va axborot resurslarida axborot
xavfsizligini ta’minlash bo‘yicha talablar belgilanadi.
12. Axborot xavfsizligiga oid ichki hujjatlar va ularda belgilangan talablar bankning har bir xodimiga tanishtirilishi lozim
hamda ushbu talablarga xodimlar qat’iy rioya qilishlari kerak.
13. Axborot resurslari va axborot tizimlarida axborot xavfsizligini ta’minlash bilan bog‘liq mazkur Nizomda belgilangan
barcha chora-tadbirlar amalga oshirilganligi yozma yoki elektron shaklda o‘z tasdig‘iga ega bo‘lishi lozim.
14. Agar bank filiallar tarmog‘iga ega bo‘lsa, har bir filialda bankning tasdiqlangan axborot xavfsizligiga oid hujjatlari
to‘plami mavjud bo‘lishi kerak. Muayyan filiallarning xususiyatlarini hisobga olish zarur bo‘lsa, bank ushbu xususiyatlarni
inobatga olgan holda o‘z ichki hujjatlarini ishlab chiqilishini ta’minlaydi.
3-bob. Konfidensial ma’lumotlarning oshkor etilishidan himoyalash
15. Bank qonun hujjatlari va o‘zining ichki hujjatlari bilan belgilangan konfidensial ma’lumotlarning oshkor etilmasligini
ta’minlaydi.
Bunda, bank tomonidan quyidagilar bajarilishi lozim:
bankka yoki uning bo‘linmasiga taalluqli bo‘lgan konfidensial ma’lumotlar, shu jumladan bank sirini tashkil etuvchi va
shaxsga doir ma’lumotlar ro‘yxatini belgilash;
yetkazilgan zararni qoplash maqsadida har bir xodim bilan konfidensial ma’lumotlarni sir saqlash bo‘yicha
majburiyatnomani imzolash;
konfidensial ma’lumotlardan foydalanishga ruxsati mavjud bo‘lmagan xodimlarning ushbu ma’lumotdan
foydalanilmasligini ta’minlash;
konfidensial ma’lumotlarini o‘zida saqlovchi kompyuterlar va ulardagi hujjatlarning ishonchli saqlanishini ta’minlash;
O‘zbekiston Respublikasining “Bank siri to‘g‘risida”gi va “Shaxsga doir ma’lumotlar to‘g‘risida”gi qonunlarida
ko‘rsatilgan talablar bajarilishini ta’minlash;
konfidensial ma’lumotlarni oshkor qilinishini oldini olishning boshqa choralarini ko‘rish.
16. Telekommunikatsiya tarmog‘i orqali davlat siri toifasiga kiruvchi ma’lumotlar uzatilishi taqiqlanadi.
4-bob. Axborot xavfsizligini ta’minlash tizimini tashkil etish va axborot xavfsizligi tavakkalchiligini boshqarish
17. Bankda huquqiy, tashkiliy, texnik choralar va axborot muhofazasi tizimlari (qurilmalari) yig‘indilaridan iborat bo‘lgan
axborot xavfsizligini ta’minlash tizimi tashkil etiladi.
18. Axborot xavfsizligini ta’minlash tizimida foydalaniladigan axborotni muhofaza qilishning dasturiy-texnik vositalari
litsenziyalangan va sertifikatlangan bo‘lishi lozim.
19. Axborot xavfsizligini ta’minlash tizimi:
axborot xavfsizligi tavakkalchiliklarini aniqlash, oldini olish va bartaraf etishni;
barcha axborot tizimlari va axborot resurslarining axborot muhofazasini ta’minlashni;
tajribadan o‘tgan yechimlarni qo‘llashni;
yuqori ishonchga ega bo‘lgan, xizmat ko‘rsatilishi oson bo‘lgan tizim, qurilma va uskunalarni qo‘llashni;
barcha jarayon va qurilmalardagi axborotlar bo‘yicha ma’lumotlar qayd etib borishni, axborot xavfsizligini buzilishi,
dastur, qurilma va foydalanuvchilarning ishlaridagi o‘zgarishlarni aniqlashni;
ish jarayoni soddaligi va maksimal darajada harakatlarni avtomatlashtirishni;
muhofaza to‘siqlari bir necha pog‘onalarda tashkil etishni;
axborot xavfsizligining uzluksizligini ta’minlashni;
noxush hodisalarning oldini olish va yuzaga kelganda ularni bartaraf etish hamda axborot tizimlarning ish faoliyatini qayta
tiklashni;
axborot xavfsizligini doimiy mukammallashtirib borishni ta’minlaydi.
20. Axborot xavfsizligini ta’minlash tizimi quyidagilarni amalga oshiradi:
axborot xavfsizligini ta’minlash tizimlariga kirishni nazorat qilish;
tarmoq xavfsizligini ta’minlash;
axborot tizimlariga kirishni boshqarish va nazorat qilish;
zarar keltiruvchi dasturdan (kompyuter viruslari va boshqalardan) muhofaza qilish;
muhofaza qilinayotgan ma’lumotlar va dasturlarni nazorat qilish, qayta tiklash, butligini aniqlash, monitoringini yuritish;
ma’lumotlarni qayta ishlash, saqlash va uzatilishida muhofazasini ta’minlash;
veb-resurslar, ma’lumotlar bazasi, ma’lumotlar saqlash omborlari va boshqa axborot resurslarini turli axborot xavfsizligi
xatarlaridan saqlash;
axborot muhofazasini ta’minlanganlik darajasini tekshirish, tahlil qilish va baholash;
elektron raqamli imzo kalitlari va sertifikatlarini taqsimlash, hisobini yuritish va boshqarish;
ma’lumotlarning uchinchi shaxslarga oshkor bo‘lishini oldini olish.
21. Banklar avtomatlashtirilgan tizimlarda xatoliklar va tashqi salbiy ta’sirlar natijasida yuzaga kelishi mumkin bo‘lgan
axborot xavfsizligi tavakkalchiligini boshqarish tizimini yaratadi.
22. Axborot xavfsizligi tavakkalchiligini boshqarish tizimi quyidagi funksiyalarni o‘z ichiga olishi kerak:
axborot xavfsizligi tavakkalchiligini aniqlash, yig‘ish va ro‘yxatga olish, monitoring qilish, baholash, tavakkalchiliklarni
kamaytirish va nazorat qilish;
axborot xavfsizligi tavakkalchiligini boshqarish uchun xodimlarga vazifalar yuklash;
tavakkalchiliklarni qayta ko‘rib chiqish.
23. Axborot xavfsizligi xizmati axborot xavfsizligini ta’minlash tizimining nazoratini olib boradi va uzluksiz ishlashini
ta’minlaydi.
Axborot xavfsizligi xizmati tomonidan bankda axborot xavfsizligini ta’minlash yuzasidan ma’lum bo‘lgan tavakkalchilik
va qo‘llaniladigan boshqarish vositalari va usullarining ro‘yxati tuzilishi hamda bank boshqaruvi raisi tomonidan tasdiqlanishi
lozim.
Bank axborot xavfsizligi tavakkalchiliklari ro‘yxatining dolzarbligini ta’minlashi kerak. Ehtimoli kam bo‘lgan, lekin katta
zarar keltiruvchi tavakkalchiliklar ham axborot xavfsizligi tavakkalchiliklari ro‘yxatiga kiritiladi.
24. Axborot xavfsizligi tavakkalchiligi doimiy ravishda axborot xavfsizligi xizmati tomonidan baholanib va tahlil qilinib
boriladi. Axborot xavfsizligi xizmati bank boshqaruvi raisiga bank tavakkalchiliklari ortishi bo‘yicha tegishli ma’lumotlarni taqdim
etib borishi lozim.
25. Axborot xavfsizligi tavakkalchiligini boshqarish bo‘yicha amalga oshirilgan chora-tadbirlar natijalari hujjatlashtirilishi
va yiliga kamida bir marotaba bank boshqaruvi raisi tomonidan ko‘rib chiqilishi hamda tavakkalchiliklarni bartaraf yuzasidan
tegishli chora-tadbirlar o‘tkazilishi kerak.
5-bob. Axborot xavfsizligi noxush hodisalarini bartaraf etish
26. Banklarda axborot xavfsizligi siyosatining buzilishi quyidagi axborot xavfsizligi noxush hodisalariga olib keladi:
axborot konfidensialligining buzilishi;
axborot butligining buzilishi;
texnologik jarayonning buzilishi;
axborotdan erkin foydalanish huquqining buzilishi.
27. Bankda noxush hodisalar to‘g‘risidagi ma’lumotlarni olish uchun monitoring tizimlari joriy etiladi. Bunda ushbu
tizimlarning ishlashini monitoring qilish va yuzaga kelgan noxush hodisalarni bartaraf etish bo‘yicha doimiy ravishda ishlaydigan
ishchi guruh tuziladi.
28. Noxush hodisalarni bartaraf etish uchun tashqi ekspertlar yoki texnik xizmat ko‘rsatuvchi tashkilot mutaxassislari jalb
qilinishi mumkin. Noxush hodisalarni bartaraf qilish uchun tashqi ekspertlar yoki texnik xizmat ko‘rsatuvchi tashkilot
mutaxassislari jalb qilinganda, bank ular bilan konfidensial ma’lumotlarni oshkor qilmaslik to‘g‘risidagi shartnoma tuzishi lozim.
29. Axborot xavfsizligi noxush hodisalari aniqlanganlik haqidagi ma’lumotlar axborot xavfsizligi bo‘yicha mas’ul xodim
tomonidan hujjatlashtirib borilishi lozim.
Axborot xavfsizligi bo‘yicha mas’ul xodim noxush hodisa aniqlangan holatda axborot xavfsizligi monitoringi tizimi
ma’lumotlaridan foydalanishi va axborot xavfsizligi noxush hodisa ro‘y bergan vaqtdagi axborot tizimlarining elektron jurnallari
butligini ta’minlashi kerak.
30. Banklar texnik vositalardan foydalanganda noxush hodisalarni aniqlash maqsadida quyidagilarni ta’minlashlari zarur:
texnik vositalardan ruxsatsiz foydalanishni taqiqlash;
texnika vositalarni ruxsatsiz o‘chirib qo‘yilishidan himoya qilish;
monitoring va axborot xavfsizligi noxush hodisalarining elektron bayonnomalarini elektron arxivda saqlash va ruxsatsiz
o‘zgartirish yoki yo‘q qilishdan himoyalash.
31. Ish jarayonida noxush hodisalar aniqlanganda bank xodimlari bu haqda zudlik bilan axborot xavfsizligi xizmatini
xabardor qilishlari kerak.
Noxush hodisalar sodir etilgan vaqtda axborot xavfsizligi xizmati amalga oshiradigan harakatlari bankning ichki
hujjatlarida belgilanadi.
32. Bank sodir bo‘lgan noxush hodisa to‘g‘risida O‘zbekiston Respublikasi Markaziy bankiga (bundan buyon matnda
Markaziy bank deb yuritiladi) zudlik bilan yozma yoki elektron shaklda xabar berishi lozim.
6-bob. Avtomatlashtirilgan bank tizimiga kirishni boshqarish
33. Banklar avtomatlashtirilgan bank tizimiga kirish va ushbu tizimdan foydalanuvchilarning ishlash tartibini ishlab
chiqishi kerak. Bunda yangi foydalanuvchilarning avtomatlashtirilgan bank tizimiga kirish va ushbu tizimga kirish huquqi bekor
bo‘lgan foydalanuvchilarni undan chiqarish qoidalari inobatga olinishi lozim.
34. Yangi foydalanuvchilar avtomatlashtirilgan bank tizimiga axborot xavfsizligi xizmatining ruxsati berilgandan hamda
amalga oshirilishi va buning uchun kerakli texnik choralar ko‘rilgandan keyin kiritiladi.
35. Axborot xavfsizligi xizmati avtomatlashtirilgan bank tizimiga kirishga ruxsat berilgan foydalanuvchilar ro‘yxatini
hamda ularning ushbu tizimdan foydalanishi bankda o‘rnatilgan tartibga muvofiqligini nazorat qiladi.
36. Bank avtomatlashtirilgan bank tizimiga ruxsatsiz kirishning oldini olish choralarini ko‘radi.
Bank xodimi ishdan bo‘shaganda, ushbu xodimning tizimga kirish huquqlari 1 kundan kechiktirmasdan bekor qilinishi
kerak. Lavozimi o‘zgargan xodimga ishlash huquqlari yangidan berilishi lozim.
37. Bank avtomatlashtirilgan bank tizimidan ruxsatsiz foydalanishning oldini olish maqsadida:
foydalanuvchilarni identifikatsiya va autentifikatsiya qilishi hamda ushbu jarayonni boshqarishi;
muvaffaqiyatsiz kirishga urinishlarni aniqlash va kirish imkoniyatlarini cheklash;
foydalanuvchining ma’lum bir vaqt oralig‘ida harakatsizligi yoki yangidan kirish harakati aniqlanganda ish sessiyasini
to‘xtatish;
foydalanuvchining avtomatlashtirilgan bank tizimi sozlanishlarini (parametrlarini) o‘zgartirish imkoniyatini cheklash.
38. Axborot tizimlarida to‘lovlarga oid ma’lumotlarni kiritish, o‘zgartirish, tasdiqlash, o‘chirish huquqiga ega bo‘lgan
foydalanuvchilarning autentifikatsiya qilinishi apparat-dasturiy qurilmalarni qo‘llash orqali amalga oshiriladi.
Ushbu apparat-dasturiy qurilmalar shaxsiy qo‘llanishga berilgan bo‘lishi kerak. Bunda har bir foydalanuvchi tizimga
kirish uchun uning o‘ziga ajratilgan apparat-dasturiy qurilmadan foydalanishi lozim.
39. Masofadan bank xizmatlarini ko‘rsatishning barcha jarayonlarida axborot xavfsizligini ta’minlash choralari bankning
ichki hujjatlarida belgilanadi.
Masofadan bank xizmatlarini ko‘rsatish tizimida foydalanuvchilarning tizimga kirishi, axborot almashinuvi va ularning
amallari to‘g‘risidagi to‘liq ma’lumotlar (IP va/yoki MAC manzili, mobil telefondan foydalanganda — IMEI-kod) elektron
bayonnomalarda qayd etib borilishi kerak.
7-bob. Ma’lumotlar bazasini boshqarish tizimi
40. Banklar avtomatlashtirilgan bank tizimining ma’lumotlar bazasi sozlanishlarida xatoliklarni oldini olishi va
tajovuzkorning quyidagi harakatlarini cheklashlari kerak:
ma’lumotlar bazasiga kirish;
ma’lumotlar bazasining maxsus interfeysini qo‘llash, komandalar kiritish va dasturlarni ishlatish;
administrator va foydalanuvchilar parollarini bilib olish;
ma’lumotlar bazasining tizim fayllariga kirish;
zararli dasturlar o‘rnatish;
serverning ilova dasturlariga egalik qilish;
ma’lumotlar bazasi va serverga masofadan hujum qilish.
41. Banklar avtomatlashtirilgan bank tizimining ma’lumotlar bazasiga kiritiladigan barcha dasturiy o‘zgartirishlarni
hujjatlashtirish va kiritilgan o‘zgartirishlarning hisobini yuritilishi lozim.
Ishchi stansiyalar va boshqa hisoblash texnikalarining operatsion tizimi, antivirus dasturi va boshqa dasturiy
o‘zgartirishlar test-sinov ishlari yakuniga ko‘ra ishga tushiriladi. Ma’lumotlar bazasiga kiritiladigan barcha dasturiy o‘zgartirishlar
avval test-sinov serverida tekshirilishi hamda ijobiy natijaga erishilganda ishchi serverga joriy etilishi lozim.
Banklar avtomatlashtirilgan bank tizimining ma’lumotlar bazasiga dasturiy o‘zgartirishlarni test-sinovdan o‘tkazish, ularni
ushbu bazaga kiritish hamda kiritilgan o‘zgartirishlarni hujjatlashtirish va ularning hisobini yuritish axborot xavfsizligi xizmati
tomonidan axborotlashtirish bo‘yicha mas’ul xodim bilan birgalikda amalga oshiriladi.
42. Ma’lumotlar bazasida o‘rnatilgan serverning ish jarayoni uchun zarur bo‘lmagan xizmatlar to‘xtatilishi va axborot
portlari yopib qo‘yilishi lozim. Ishlatiladigan axborot portlarining ro‘yxati foydalanish maqsadi ko‘rsatilgan holda bank boshqaruvi
raisi tomonidan tasdiqlanadi.
43. Ma’lumotlar bazasining administratori va ma’lumotlar bazasida axborot xavfsizligini ta’minlovchi xodimlarning
vazifalari, vakolatlari va javobgarliklari bankning ichki hujjatlari bilan belgilanadi.
44. Ma’lumotlar bazasi administratorining paroli 12 ta belgidan kam bo‘lmasligi lozim, bunda parolning belgilari sifatida
pastki va yuqori registr harflari, raqamlar va maxsus belgilardan (@,#-, $, &, % va h.k.) qo‘llaniladi.
8-bob. Tarmoq xavfsizligi
45. Tarmoq xavfsizligini loyihalashtirish, joriy etish va boshqarish quyidagi standartlar asosida amalga oshiriladi:
O’z DSt ISO/IEC 27033-1:2016 “Axborot texnologiyasi. Xavfsizlikni ta’minlash usullari. Tarmoq xavfsizligi. 1-qism.
Sharh va konsepsiyalar”;
O’z DSt ISO/IEC 27033-2:2016 “Axborot texnologiyasi. Xavfsizlikni ta’minlash usullari. Tarmoq xavfsizligi. 2-qism.
Tarmoq xavfsizligini loyihalashtirish va joriy etish bo‘yicha rahbariy ko‘rsatmalar”;
O’z DSt ISO/IEC 27033-4:2016 “Axborot texnologiyasi. Xavfsizlikni ta’minlash usullari. Tarmoq xavfsizligi. 4-qism.
Xavfsizlik shlyuzlarini qo‘llagan holda tarmoqlararo xavfsizligini ta’minlash uchun kommunikatsiyalar”;
O’z DSt ISO/IEC 27033-5:2016 “Axborot texnologiyasi. Xavfsizlikni ta’minlash usullari. Tarmoq xavfsizligi. 5-qism.
Virtual xususiy tarmoqlarni qo‘llagan holda tarmoqlararo xavfsizligini ta’minlash uchun kommunikatsiyalar”.
46. Banklar tarmoq xavfsizligini ta’minlash uchun quyidagi shartlarni bajarishi kerak:
korporativ tarmoq va axborot tizimlarining o‘zaro bog‘lanishida telekommunikatsiya va tarmoq servislari uzluksiz ishlashi
va xavfsizligini ta’minlashi;
tarmoq komponentlari, dasturlari, ma’lumotlari butligini ta’minlashi;
tarmoqlarni imkon qadar darajada alohida segmentlarga bo‘lishi;
ma’lumotlarni tarmoqlararo axborot almashinuvida konfidensialligini ta’minlashi va tarmoqda ruxsatsiz harakatlarning
oldini olishi.
47. Korporativ tarmoqqa faqat ruxsat berilgan qurilmalar (hisoblash texnikasi) bog‘lanishiga ruxsat berilishi lozim.
48. Korporativ tarmoqda axborot almashinuvining elektron bayonnomasi yuritilishi va elektron bayonnomada tizimga
kirgan foydalanuvchining nomi (user name), vaqti, IP va/yoki qurilmaning MAC manzili qayd etib borilishi kerak.
49. Banklar tomonidan tashkil etilgan korporativ tarmoqning (Markaziy bank tarmog‘iga, Internet jahon axborot
tarmog‘iga, telekommunikatsiya provaydyerlariga, filiallarga va boshqa tarmoqlarga bog‘lanish) chizmasi Markaziy bank bilan
kelishiladi.
50. Korporativ tarmoq xavfsizligining to‘liq nazorati va monitoringi doimiy ravishda axborot xavfsizligi xizmati
tomonidan amalga oshiriladi.
51. Bankning tarmoqlararo axborot almashinuvi xususiy virtual tarmoqlar (VPN) tashkil etilish yo‘li bilan
muhofazalanadi.
Korporativ tarmoqda ilova servyerlari bilan foydalanuvchilar o‘zaro axborot almashinuvida himoyalangan protokol
qo‘llanilishi lozim.
52. Bankning lokal hisoblash tarmog‘iga boshqa tarmoqlardan yoki binoning tashqarisidan kiruvchi kabellari orqali
bog‘lanish (kirish) nuqtalari tarmoqlararo ekran bilan muhofazalanadi.
53. Telekommunikatsiya shkaflari qulflanishi va videokuzatuv tizimlari orqali nazoratga olingan bo‘lishi lozim.
Lokal hisoblash tarmoqlari kabellarini telekommunikatsiya shkaflari bilan hisoblash texnikalari, bankomat va boshqa
qurilmalarning bog‘lanish nuqtalarigacha muhofazalanmagan tarzda o‘tkazilishi taqiqlanadi.
54. Bankning barcha bo‘linmalari lokal hisoblash tarmog‘ida virtual mahalliy tarmoqlar (VLAN) hosil qilish yo‘li bilan
bir-biridan ajratilishi lozim.
55. Banklarda tarmoq xavfsizligi doimiy ravishda monitoring (nazorat) qilinib boriladi.
Tarmoq xavfsizligi monitoringi bo‘yicha mas’ul xodim tarmoqdagi axborot xavfsizligi hodisalarini bir joyga jamlashi va
tarmoqda yangi qurilma paydo bo‘lishi, kompyuter virusi aniqlanganligi, Internet jahon axborot tarmog‘idan (bundan buyon
matnda internet tarmog‘i deb yuritiladi) kirishga urinishlar, bankomatning tarmoqdan uzilishi, serverning qizib ketishi kabi turli
holatlar bo‘yicha ma’lumotlarni zudlik bilan axborot xavfsizligi xizmatiga xabar beradi hamda barcha tahliliy ma’lumotlarni
elektron tarzda saqlanishini ta’minlaydi.
56. Bankda tarmoq xavfsizligi dasturiy ta’minoti va texnik vositalarning holatlarini monitoring qilib borilishi, statistik
ma’lumotlar yig‘ilishi va ularni tahlil qilinishi, yuzaga kelayotgan muammolarni ilk bosqichida aniqlanishi va ular asosida
favqulodda vaziyatlar paydo bo‘lishining oldi olinishi lozim.
57. Banklar tajovuslarni aniqlash tizimi (bundan buyon matnda IDS deb yuritiladi) va tajovuslarni oldini olish tizimini
(bundan buyon matnda IPS deb yuritiladi) qo‘llash lozim, ya’ni bank tarmoq ichida noodatiy harakatlarni va lokal hisoblash
tarmoqlaridagi hujumlarni aniqlash, oldini olish va to‘sish uchun mo‘ljallangan dasturiy yoki dasturiy-apparat vositalarni joriy
etishlari lozim.
Banklarda real vaqtda tarmoq dasturlari ishlashidan og‘ishlar, shuningdek kompyuter tizimi yoki tarmoqdan ruxsat
etilmagan foydalanish (ruxsatsiz kirish yoki tarmoqqa hujumlar) faktlari aniqlanishi kerak. IDS/IPS tizimlari tarmoqlararo
ekranlarga qo‘shimcha bo‘ladi va ularning ishlari axborot xavfsizligi siyosati asosida tashkil etiladi, IDS/IPS tizimlari shubhali
operatsiyalar monitoringini amalga oshiradi va ularni kuzatib boradi. Bank IDS/IPS tizimlarining bazasini aktual holatda bo‘lishini
ta’minlaydi.
IPS/IDS tizimlari tarmoq infratuzilmasining miqyosi servyerlar va kommutatsiya uskunalari (marshrutizatorlar,
kommutatorlar, aloqa liniyalari) interfeyslarining o‘tkazish qobiliyatidan kelib chiqib tanlanadi va joriy etiladi. Agar
telekommunikatsiya qurilmalari ma’nan eskirgan bo‘lsa va IPS/IDS tizimlarining ishlash imkoniyatini bermasa, ushbu qurilmalar
yangilanishi lozim.
58. Banklarda qo‘llaniladigan tarmoqlararo ekranlar O‘z DSt 2815:2014 “Axborot texnologiyalari. Tarmoqlararo ekran.”
standarti talablarining kamida birinchi yoki ikkinchi toifasiga mos bo‘lishi kerak.
Tarmoqlararo ekranlarning sozlanishlari tasdiqlanishi, ruxsat berilgan axborot almashinuvi protokollari asoslangan
bo‘lishi, sozlanishlarga kiritiladigan o‘zgartirishlar bank tomonidan belgilangan tartibda amalga oshiriladi.
59. Asosiy va zaxira tarmoqlararo ekranlarni sozlamalari bir xil bo‘lishi ta’minlanishi lozim. Bankda tarmoqlararo ekran
sozlanishlari aktual holda elektron arxivda saqlanishi kerak.
60. Tarmoqlararo ekran va proksi-server elektron bayonnomalari axborot xavfsizligi xizmati tomonidan tahlil qilinib
boriladi va tashqi hujumlar aniqlanganida shu kunning o‘zida Markaziy bankka xabar beriladi.
9-bob. Elektron pochta va internet tarmog‘idan foydalanish
61. Bank o‘zining ichki elektron pochta tizimi serverini bankning lokal hisoblash tarmog‘ida yaratadi.
Tezkor xabarlar bilan almashish tizimlari (messenger) yoki dasturlaridan foydalanish, bank tomonidan internet
tarmog‘idan va elektron pochta tizimlaridan foydalanishda axborot muhofazasini ta’minlash, xodimlarni tizimga kiritish, ularga
cheklovlar qo‘yish, javobgarlik, xodimlar harakati va tizim axborot xavfsizligi ustidan nazorat qilish bankning ichki hujjatlarida
belgilanadi.
62. Bank tomonidan konfidensial ma’lumotlar elektron pochta tizimi orqali yuborilganda, ma’lumotlar shifrlanishi va
elektron raqamli imzo bilan tasdiqlanishi lozim. Bank faoliyatiga tegishli bo‘lmagan ma’lumotlarni elektron pochta orqali uzatilishi
taqiqlanadi.
63. Bank o‘zining bo‘limlari va filiallari o‘rtasida axborot almashinuvi uchun elektron hujjat aylanishi dasturlari yoki
bank ichki elektron pochta tizimi orqali amalga oshiriladi.
64. Fayllarni uzatish protokoli (FTP) serverida tashkil qilingan umumiy katalog orqali fayl almashinishuvini amalga
oshirish va bank siri ma’lumotlarini tarmoqda erkin o‘qish uchun joylashtirish taqiqlanadi.
65. Bank tomonidan internet va elektron pochta orqali yuborishga tayyorlangan yoki qabul qilingan har bir elektron
ma’lumot antivirus dasturi yordamida tekshirilishi shart. Elektron pochta orqali qabul qilingan ma’lumotlar zarar keltirmasligi
maxsus hududda tekshirilishi lozim (Sandbox tizimi).
66. Bank o‘zining elektron pochta tizimi hamda internet tarmog‘idan foydalanish tartibini ichki hujjatlari bilan belgilaydi
hamda elektron pochta orqali yuborilgan va qabul qilingan ma’lumotlarni axborot xavfsizligi xizmati tomonidan nazorat qilinishini
ta’minlaydi. Bunda faqat ruxsat berilgan foydalanuvchilar internet tarmog‘idan foydalanishi va internet tarmog‘idan foydalanishda
axborot xavfsizligi choralari ko‘rilishi kerak.
67. Internet tarmog‘i va bank telekommunikatsiya tarmog‘i alohida marshrutizator (router) va alohida tarmoqlararo ekran
(firewall) qurilmalari orqali jismonan ulanishi zarur.
Avtomatlashtirilgan bank tizimiga bog‘langan kompyuter va servyerlarni internet tarmog‘iga to‘g‘ridan to‘g‘ri jismonan
bog‘lash taqiqlanadi.
68. Avtomatlashtirilgan bank tizimi ma’lumotlar bazasi servyerlari, dastur servyerlari, to‘lov tizimi ma’lumotlarini qayta
ishlovchi barcha servyerlar, internet tarmog‘iga bog‘lanuvchi hamda bankning ish faoliyatida qatnashuvchi boshqa servyerlari
bankda tashkil etilgan va muhofaza qilinishi ta’minlangan alohida ajratilgan lokal tarmoqning demilitarizatsiya qilingan zonalarida
(DMZ) joylashtirilishi kerak. Demilitarizatsiya qilingan zonalar (DMZ) bankning ichki lokal tarmoqlari va tashqi
telekommunikatsiya tarmoqlaridan tarmoqlararo ekranlar yordamida muhofazalanadi. Demilitarizatsiya qilingan zonalarda (DMZ)
hujumni aniqlash va uning oldini olish bo‘yicha tizimlar, antivirus hamda mazkur Nizomda keltirilgan tarmoq muhofazasini
ta’minlash tizimlari joriy etilishi kerak.
69. Axborot muhofazasini kuchaytirish maqsadida tarmoq protokolida (TCP/IP) tarmoq tranzit paketlarining IP
manzillarini o‘zgartirish imkonini beruvchi tarmoq adreslarini o‘zgartirish protokoli (NAT) qo‘llanilishi mumkin. Bunda tarmoq
orqali barcha ulanishlarning elektron jurnallari asl IP manzillar ko‘rsatilgan xolda yuritilishi va belgilangan tartibda elektron
arxivga olinishi lozim.
70. Internet tarmog‘idan foydalanish tartibi nazoratga olingan bo‘lishi va bank xodimlarining internet tarmog‘idan
foydalanishlari ularning lavozim yo‘riqnomasiga ko‘ra belgilanishi lozim.
Internet tarmog‘idan foydalangan xodimning logini, foydalanish vaqti, resurs nomi va boshqa ma’lumotlar aks ettirilgan
elektron bayonnomalar yuritilishi kerak. Axborot xavfsizligi xizmati ushbu elektron bayonnomalarni tahlil qilib boradi.
71. Internet tarmog‘idan foydalanishda axborot muhofazasini ta’minlash tarmoqlararo ekran, proksi-server, antivirus,
ruxsatsiz kirishni aniqlash va oldini olish (IDS/IPS) va boshqa axborot xavfsizligi tizimlarini qo‘llash yo‘li bilan amalga oshiriladi.
72. Bank tarmog‘i va kompyuterlariga modemlarni yoki uyali telefonlarni ulash, shuningdek internet tarmog‘ida ishlashda
tashqi proksi-servyerlardan foydalanish va bankning ichki lokal tarmog‘ini simsiz tashkil etish va bank kompyuterlarida simsiz
axborot almashinuvi tizimlaridan foydalanishga yo‘l qo‘yilmasligini ta’minlashi kerak.
73. Mijozlar va bank iste’molchilari uchun qulayliklar yaratish maqsadida bank binosida Wi-Fi zonalari tashkil etilishi
mumkin, bunda Wi-Fi texnologiyasi bank ichki lokal tarmog‘idan jismonan ajratilgan bo‘lishi va axborot xavfsizligi ta’minlanishi
kerak.
10-bob. Texnik vositalarni boshqarish tizimi
74. Banklar avtomatlashtirilgan bank tizimida tarmoq obyektlari bo‘lgan foydalanuvchilar, kompyuterlar, servyerlar va
boshqa texnik vositalarni boshqarish (Active Directory yoki boshqa muqobil) tizimini joriy etadi.
Bunda ushbu tizim yordamida kompyuterlarda foydalanuvchilar tomonidan faqat o‘zlarining ish faoliyatiga tegishli
bo‘lgan dasturlar ishlatilishini, kompyuterlarga kirish himoyalanishi (parollar) ta’minlanadi.
Ishlatishga yo‘l qo‘yiladigan dasturlar ro‘yxati bank tomonidan belgilanadi. Ro‘yxatda bo‘lmagan barcha dasturlarni
ishlatish va qo‘shimcha dasturlar o‘rnatish kabi harakatlar taqiqlanadi.
75. Texnik vositalarni boshqarish tizimi administrator tomonidan amalga oshiriladi, bunda axborot xavfsizligi xizmati
administratorning tizimdagi barcha harakatlarini nazorat qilishi kerak.
76. Axborot xavfsizligi xizmati kamida bir oyda bir marotaba texnik vositalarni boshqarish tizimi sozlamalarini va
elektron bayonnomalarini tahlil qilishi, texnik vositalardan foydalanishda bank axborot xavfsizligiga oid siyosat talablari
bajarilishini nazorat qilishi kerak.
11-bob. Ma’lumotlarni ruxsatsiz tarqalishidan himoyalash tizimi va antivirus muhofazasi
77. Banklar axborot tizimlaridan ruxsatsiz ma’lumotlar uzatilishining oldini olish choralarini ko‘rishlari kerak, bunda
banklar tomonidan ma’lumotlarni ruxsatsiz tarqalishidan himoyalash tizimi (DLP) joriy etiladi.
78. Ma’lumotlarni himoyalash qilishda banklar tomonidan:
muhofazalanadigan ma’lumotlarni ruxsatsiz turli tarmoq kanallari orqali uzatilishini, ruxsatsiz hisobga olinmagan tashqi
tashuvchiga ko‘chirilishini, ruxsatsiz chop etilishini aniqlash, bank rahbariyatiga bu haqda ma’lumot berish va kelgusida bu kabi
salbiy holatlar bo‘lmasligini oldini olish choralari ko‘rilishi;
muhofazalanadigan ma’lumotlarni server va kompyuterlarda saqlanishi nazorat qilinishi lozim.
79. Nazorat qilish tartib-qoidalari bankning ichki hujjatlari bilan belgilanadi, bunda ma’lumotlarni ruxsatsiz tarqalishidan
himoyalash mas’ul xodim tomonidan amalga oshiriladi.
80. Banklarda axborot tizimlaridagi ma’lumotlarning xavfsizligini ta’minlash uchun antivirus dasturlari o‘rnatilishi kerak.
81. Bankda antivirus dasturlarining o‘rnatilishi hamda uning ishlashi axborot xavfsizligi xizmati va mas’ul xodim
tomonidan nazorat qilinadi.
82. Banklar kompyuter virusi aniqlanganda, ularning tarmoq orqali tarqalishini oldini olish maqsadida amalga
oshiriladigan choralarni belgilashi kerak.
Bankda kompyuter virusi aniqlanganda, virusning kelib chiqishi va uning turi haqida Markaziy bankka axborot beriladi.
83. Kompyuterdagi antivirus dasturining sozlamalarini bank xodimlari tomonidan o‘zgartirish imkoniyati bo‘lmasligi
kerak. Kompyuter virusi aniqlanganda xodimlar tomonidan amalga oshiriladigan harakatlar banklar tomonidan belgilanadi.
Banklar antivirus himoyasi bo‘yicha litsenziyalangan dasturlarga ega bo‘lishlari lozim.
84. Banklar tomonidan antivirus dasturlarini markazlashgan holda boshqarish tizimi joriy etilishi, antivirus dasturlari
bazalari xar kuni yangilanib borilishi, antivirus dasturi rusumi aktual (ma’nan eskirmagan) bo‘lishi ta’minlanishi lozim.
85. Antivirus dasturlari servyerlar, kompyuterlar, bankomatlar, infokiosklar va boshqa barcha antivirus dasturlari
o‘rnatilishi mumkin bo‘lgan hisoblash vositalariga hamda qurilmalarga o‘rnatilgan bo‘lishi lozim.
12-bob. Elektron raqamli imzo va shifrlash kalitlaridan foydalanish
86. Banklarda elektron hujjatlarning asliga to‘g‘riligini tasdiqlash va tashqi muhit ta’siridan muhofazalash uchun elektron
raqamli imzo va shifrlash kalitlari qo‘llaniladi.
87. Banklar tashqi tizimlar bilan o‘zaro ishlashida bank tavakkalchiliklardan kelib chiqqan holda elektron raqamli imzo va
shifrlash kalitlarini qo‘llash bo‘yicha talablarni o‘zaro kelishgan holda amalga oshiradi.
88. Avtomatlashtirilgan bank tizimi foydalanuvchilarning elektron raqamli imzolari maxsus qurilmalarga (yoki mobil
qurilmalarga) yozilgan bo‘lishi hamda har qanday usul bilan ruxsatsiz nusxa olishdan himoyalangan bo‘lishi lozim.
89. Elektron to‘lov hujjatlarini kirituvchi, tasdiqlovchi va elektron to‘lovlar bilan tegishli amallarni (bosh buxgalter,
so‘nggi nazorat) bajaruvchi barcha mas’ul xodimlar elektron raqamli imzo bilan ta’minlangan bo‘lishlari va avtomatlashtirilgan
bank tizimlarida ushbu elektron raqamli imzodan foydalanishlari zarur.
90. Banklar tarmoq orqali uzatilayotgan to‘lov ma’lumotlari elektron raqamli imzo va shifrlash kalitlari qo‘llanilgan holda
himoya qilinishini ta’minlaydi.
91. Elektron raqamli imzo kaliti sertifikatining amal qilish muddati elektron raqamli imzo ro‘yxatga olingan vaqtdan
boshlab 24 oydan oshmasligi kerak.
Foydalanuvchilarning elektron raqamli imzo ochiq kalitlarini avtomatlashtirilgan bank tizimida ro‘yxatga olinishi va
hisobi yuritilishi kerak. Bunda bank tomonidan elektron raqamli imzo kalitlarini ro‘yxatga olish markazining ishlash tartibini
belgilanadi.
92. Elektron raqamli imzo kalitining sertifikati ro‘yxatga olish markazi orqali yaratiladi, bunda sertifikatga quyidagi
ma’lumotlar kiritiladi:
elektron raqamli imzo yopiq kalitining egasi bo‘lgan jismoniy shaxsning familiyasi, ismi, otasining ismi;
Oldingi tahrirga qarang.

xodimning lavozimi, shaxsini tasdiqlovchi hujjat ma’lumotlari;
(92-bandning uchinchi xatboshisi O‘zbekiston Respublikasi Markaziy banki boshqaruvining 2020-yil 31-dekabrdagi 28/7-sonli
qarori (ro‘yxat raqami 3285, 26.01.2021-y.) tahririda — Qonun hujjatlari ma’lumotlari milliy bazasi, 26.01.2021-y., 10/21/3285/0073-son)

jismoniy shaxsning shaxsiy identifikatsiya raqami;
elektron raqamli imzoning ochiq kaliti;
mazkur sertifikatni bergan ro‘yxatga olish markazining nomi va joylashgan manzili;
elektron raqamli imzodan foydalanish maqsadlari to‘g‘risidagi ma’lumotlar;
elektron raqamli imzolar kalitlari sertifikatlari reyestrining elektron manzili.
93. Elektron raqamli imzo va shifrlash kalitlari yaratilishi jarayonlari muhofazalanishi lozim.
94. Elektron raqamli imzoning yopiq kalitidan faqat uning egasi foydalanishi lozim.
Bank tizimidagi elektron raqamli imzo kalitlari qo‘llanilishi axborot xavfsizligi xizmati tomonidan nazorat qilinadi.
95. Elektron raqamli imzo bilan tasdiqlanmagan va shifrlash jarayonidan o‘tmagan elektron to‘lovlar qayta ishlash uchun
qabul qilinishi taqiqlanadi.
96. Markaziy bank tomonidan berilgan elektron raqamli imzo kalitlari buzilganda, yo‘qotilganda va boshqa o‘xshash
holatlarda banklar elektron raqamli imzoning yangilanish sabablarini batafsil ko‘rsatgan holda Markaziy bankka murojaat qiladi.
Markaziy bank murojaat asosida 1 kun ichida elektron raqamli imzoni yangilab beradi.
13-bob. Elektron arxivni tashkil qilish, elektron arxiv hujjatlarining tarkibi
97. Elektron arxiv bank arxivining tarkibiy bo‘linmasi sifatida tashkil qilinadi.
98. Elektron arxiv o‘zining elektron arxiv axborot tizimiga ega bo‘lishi va uning axborot resurslari shakllantirilishi lozim.
99. Elektron arxivning asosiy vazifalari quyidagilardan iborat bo‘lishi kerak:
elektron hujjatlarni jamlash, hisobga olish, ularni saqlash, shuningdek ulardan foydalanishni ta’minlash;
axborot resurslarining arxiv nusxalarini tayyorlash va ularni qonun hujjatlarida belgilangan muddatlarda davlat saqloviga
topshirish;
elektron hujjatlarni rasmiylashtirish bo‘yicha bankning tarkibiy bo‘linmalariga uslubiy yordam ko‘rsatish;
elektron arxivning axborot resursini axborot xavfsizligini ta’minlash.
100. Elektron arxiv hujjatlari tarkibiga quyidagi axborot resurslari kirishi lozim:
bank amaliyoti kuni elektron ma’lumotlarining to‘liq bazasi;
muddati tugagan shifrlash va elektron raqamli imzo kalitlarining ochiq kalitlari;
bank amaliyot kuni dasturlari va boshqa alohida bankda foydalanilayotgan dasturlar majmuasi;
elektron to‘lov tizimlariga bog‘liq dasturlarining, dasturiy va apparat-dasturiy tarmoq qurilmalarining hamda axborot
xavfsizligi noxush hodisalari bilan bog‘liq elektron bayonnomalari;
elektron pochta orqali qabul qilingan va uzatilgan to‘lovlarga tegishli (farmoyish, qaror va boshqa) hujjatlar;
shifrlangan va shifrlanmagan ko‘rinishdagi barcha kiruvchi va chiquvchi elektron to‘lov hujjatlari;
tijorat banklarining kredit va boshqa bank operatsiyalariga taalluqli ma’lumotlari;
banklarning boshqaruv tizimiga oid ma’lumotlar.
101. Banklar o‘zining siyosati, mavjud bo‘lgan axborot tizimlari va bank oldiga qo‘yilgan talablardan kelib chiqib,
elektron arxivda saqlanuvchi ma’lumotlar ro‘yxatini belgilashi mumkin, bunda ushbu ro‘yxat mazkur Nizom talablarini inobatga
olishi shart.
102. Elektron arxiv belgilangan vazifalarini bajarish uchun tegishli texnik qurilma-vositalar va dasturlar bilan
ta’minlangan bo‘lishi kerak.
Elektron arxivning axborot resursi tashqi saqlovchilarga ko‘chirilib, seyfda yoki temir shkafda saqlanishi lozim.
103. Asosiy ish jarayonidagi ma’lumotlar va ularning xotirasida (server disklarida) saqlanayotgan ma’lumotlar elektron
arxivning axborot resursi hisoblanmaydi.
104. Banklari elektron arxivning axborot resursi nusxalarini saqlanishi uchun kamida ikkita saqlash joylarini tashkil
etishlari lozim.
Elektron arxiv har kuni dasturiy ravishda axborot resursini shakllantirishi (arxivlanishi), elektron axborot tashuvchi
vositalarga yozilishi jarayoni elektron jurnalda qayd etib borilishi lozim. Elektron jurnalda axborot resursiga ko‘chirilgan
axborotlar to‘g‘risida (vaqti, nomi, hajmi va boshqa) ma’lumotlar hamda elektron arxiv butligini aniqlash maqsadida ushbu
axborotlarning xesh summasi (nazorat raqamlari) qayd etib borilishi kerak. Elektron arxivning mas’ul xodimi ushbu ishlarni
amalga oshirganligi to‘g‘risida maxsus daftarda qayd qilib boradi.
105. Bankning ichki audit xizmati xodimi har oyda kamida bir marta elektron arxivning ishlarini tekshirishi va tekshiruv
natijalarini arxiv ishlarini qayd etish maxsus daftariga kiritib borishi zarur. Kamchiliklar aniqlangan taqdirda bankning ichki audit
xizmati tomonidan dalolatnoma rasmiylashtirilishi va kamchiliklarni bartaraf etish choralari ko‘rilishi tashkillashtiriladi.
106. Elektron arxiv tomonidan elektron arxivning axborot resursi ma’lumotlari har olti oyda bir marta butligi yuzasidan
tekshirib turiladi hamda ushbu tekshirish natijalari maxsus daftarda yuritiladi. Agar elektron arxiv axborot resurslari ma’lumotlari
qisman yoki umuman buzilganligi aniqlansa, tegishli ma’lumotlar qayta tiklanishi va bu haqida dalolatnoma tuzilishi lozim.
107. Elektron arxivga topshirilgan elektron hujjatlarning (elektron resurslarning) saqlanish muddati, qog‘oz asosdagi
hujjatlar uchun o‘rnatilgan muddatlardan kam bo‘lmasligi lozim.
Bank tomonidan saqlanish muddati doimiy bo‘lgan elektron ma’lumotlar, idoraviy arxivda o‘n besh yil mobaynida
saqlangandan so‘ng, bir nusxasi o‘rnatilgan tartibda davlat arxivlariga topshirilishi lozim.
108. Bankning filiallari faoliyati tugatilganda elektron arxivning axborot resursi bankning hududiy filiallariga, hududiy
filiallari mavjud bo‘lmagan banklar Bosh bankka belgilangan tartibda topshiriladi. Bank faoliyati tugatilib boshqa bankka qo‘shib
yuborilganida, elektron arxiv ma’lumotlari qo‘shib yuborilayotgan bank elektron arxiviga belgilangan tartibda topshiriladi.
109. Bank faoliyati tugatilganda elektron arxivning axborot resurslari Davlat arxiviga topshiriladi.
110. Elektron arxiv xodim(lar)i axborot resurslarining to‘liqligi, to‘g‘ri shakllanganligi hamda ishonchliligi uchun shaxsan
javobgar hisoblanadi.
14-bob. Avtomatlashtirilgan bank tizimi ish jarayonining uzluksizligini va qayta tiklashni ta’minlash
111. Banklar avtomatlashtirilgan bank tizimi ish jarayonining uzluksizligini ta’minlashi hamda buning uchun tashkiliy va
texnikaviy choralar ko‘rishlari kerak.
Banklar avtomatlashtirilgan bank tizimi ish jarayonida to‘xtashlar, texnik nosozliklar, favqulodda holatlar va katta zarar
yetkazuvchi holatlar yuzaga kelganda ish uzluksizligini ta’minlashi va uning uchun tegishli choralarni avvaldan ko‘rgan bo‘lishlari
lozim.
112. Bankda avtomatlashtirilgan bank tizimi ish jarayonlari uzluksizligini ta’minlash bo‘yicha talablar ishlab chiqilishi,
shu jumladan uzilishlar (to‘xtashlar) vaqtida amalga oshiriladigan ishlar (barcha holatlar uchun) bo‘yicha choralar reja
tasdiqlanishi kerak. Rejada ishtirok etuvchi xodimlar harakati yoritilishi va bu xodimlar tegishli tayyorgarlik ko‘rib qo‘ygan
bo‘lishlari kerak.
113. Banklar avtomatlashtirilgan bank tizimi quyi tizimlarini qayta tiklash tartibini ishlab chiqishi, ma’lumotlarni va
tegishli dasturlarini zaxiralashi, yilda kamida ikki marotaba qayta tiklash sinov ishlarini o‘tkazishi, amalga oshirilgan barcha
ishlarni hujjatlashtirishi lozim. Qayta tiklash choralar rejasi barcha mavjud axborot tizimlari, operatsion tizimlar va texnik
qurilmalarni inobatga olgan holda tuzilishi lozim.
114. Bank axborot tizimlarini qisqa muddatlarda qayta tiklash maqsadida tegishli elektron ma’lumotlarini shakllantirishi
kerak. Bunda to‘lov tizimiga bog‘liq bankdagi barcha axborot tizimlarining qayta tiklanuvchi ma’lumotlar kechagi kun yakuniga
nisbatan aktual tarzda saqlanishi tashkil etilishi kerak.
115. Qayta tiklanuvchi elektron ma’lumotlar ro‘yxati, ularni ko‘chirish (hosil qilish) vaqti va boshqalar bank tomonidan
belgilanadi.
Banklar qayta tiklanuvchi elektron ma’lumotlarning himoyasini ta’minlashi lozim.
116. Bankning ichki audit xizmati xodimi har oyda kamida bir marta ma’lumotlarni qayta tiklash tizimining holatini
tekshirishi va tekshiruv natijalarini maxsus daftarida qayd qilib borishi kerak. Kamchiliklar aniqlangan taqdirda bu haqida
dalolatnoma rasmiylashtirilishi lozim.
117. Avtomatlashtirilgan bank tizimlarining texnik vositalari ishdan chiqishi holatlari yuz berganda, tizimning beto‘xtov
ishlashini ta’minlash uchun banklar zaxira tiklanish rejasi, dastur va uskunalarga ega bo‘lishlari shart.
118. Avtomatlashtirilgan bank tizimdagi servyerlar va kompyuterlar ekspert tasdig‘idan o‘tgan yoki litsenziyaga ega
bo‘lgan dasturlarga ega bo‘lishi lozim. To‘lov markazidagi servyerlarning qattiq disklaridagi ma’lumotlar mustaqil disklar
mantiqiy massivi texnologiyalari (RAID) orqali himoya qilinadi.
119. Bosh bank avtomatlashtirilgan bank tizimlarini favqulodda (yong‘in, zilzila, suv toshqini va boshqa) holatlardan
himoya qilish uchun 5 km dan kam bo‘lmagan masofada zaxira markazi (ABT servyerlari) tashkil etilishi lozim, mazkur markaz
bank filial(lar)ida yoki boshqa tijorat banklarida tashkil etilishi mumkin.
Bank tomonidan zaxira markazi xonasining xavfsizligi ta’minlangan va uchinchi shaxslar bankning ruxsatisiz zaxira
servyerlari bilan ishlashi chegaralangan bo‘lishi kerak. Zaxira markazi xonasi bank tomondan videokuzatuv tizimi orqali nazoratga
olinadi. Zaxira markazini boshqa bankda tashkil etish ushbu bank bilan tuzilgan shartnoma asosida amalga oshiriladi.
120. Asosiy axborot tizimlarida ishlatilayotgan dastur va ma’lumotlarning zaxira nusxalari bankning zaxira markazida
saqlanadi. Zaxira markazidagi ma’lumotlarning qayta tiklanishi (sinxronizatsiya) davriyligi kuniga bir martadan kam bo‘lmasligi
kerak.
15-bob. Server xonalarining xavfsizlik talablari
121. Bankning hududidagi server xonasida bankning avtomatlashtirilgan bank tizimining ma’lumotlar bazasi, vebservyerlari, to‘lov tizimi va boshqa servyerlar joylashtiriladi.
Agar servyerlar filiallarda joylashtirilsa, ular joylashgan xonalarning xavfsizligi bo‘yicha talablar bank tomonidan alohida
belgilanishi kerak.
122. Bank server xonaning kafolatli elektr ta’minoti tizimini joriy etishi lozim, bunda turli elektr podstansiyalardan elektr
ta’minotining ikkita kirishlari va bitta avtomatik tarzda ishga tushuvchi dizel elektr stansiyasi mavjud bo‘lishi kerak. Elektr
energiyasining barcha uchta manbai elektr ta’minotining asosiy (zaxira) fideriga avtomatik tarzda qayta ulanishi ta’minlanishi
kerak.
123. Elektr ta’minoti liniyalarining, avtomatik dizel elektr stansiyasi va uning zaxirasi avtomatik kirishining parametrlari
uskuna va server xonasi tizimlarining iste’mol qilinadigan umumiy quvvatidan kelib chiqib aniqlanishi va quvvat bo‘yicha
zaxiraning kamida 10 foizi ta’minlashi kerak.
124. Bank uzluksiz ishlashi uchun kamida bir sutkaga yetadigan yoqilg‘i zaxirasiga ega bo‘lgan dizel elektr stansiyasi
bilan ta’minlanishi lozim, bunda bankda elektr quvvati bo‘lmaganda dizel elektr stansiyasi avtomatik ravishda ishga tushishi kerak.
125. Banklar server xonasini uzluksiz elektr ta’minoti manbai (UPS) bilan jihozlashlari lozim.
Bunda elektr ta’minoti manbai (UPS) quvvati barcha ta’minlanadigan uskuna va kelajakdagi ehtiyoj uchun zaxira hisobga
olingan holda joriy qilingan bo‘lishi kerak. Elektr ta’minoti manbai (UPS) orqali avtonom ishlash vaqti ehtiyojlar, shuningdek
zaxira liniyalarga, avtomatik dizel elektr stansiyasiga o‘tish va qayta o‘tish uchun kerak bo‘ladigan vaqt hisobga olinadi.
126. Server xonasiga kirish faqat tasdiqlangan ro‘yxatga muvofiq amalga oshiriladi.
Server xonasiga kirishga ruxsat berilgan xodimlar ro‘yxatida bo‘lmagan shaxslar server xonasiga kirish zarurati paydo
bo‘lgan hollarda ularning kirishi asoslangan holda talabnoma bilan rasmiylashtirilishi lozim. Ushbu talabnoma axborot
texnologiyalari bo‘linmasi rahbari tomonidan ko‘rib chiqilishi va imzolanishi, shuningdek axborot xavfsizligi xizmatining rahbari
bilan kelishilishi zarur. Server xonasiga kirish server administratori kuzatuvi ostida amalga oshiriladi.
127. Server xonasiga kirishni nazorat qilish tizimi orqali xodimlar nazoratdan o‘tgan xolda (biometrik yoki boshqa
usullardan) kirishi kerak.
128. Server xonasiga avtomatlashtirilgan bank tizimiga xizmat ko‘rsatuvchi tashkilotlar xodimlari kiritilganda bu haqda
ro‘yxatga olish jurnaliga server xonalariga kirish va chiqish sanasi, vaqti, amalga oshirilgan ishlar nomi, bajaruvchining familiyasi,
ismi, lavozimi, tashkilot nomi yozilishi hamda ushbu xodimning imzosi qo‘yilishi kerak.
129. Server xonasi quyidagi jihozlanish talablariga javob berishi shart:
mustahkam devorlar va ishonchli to‘siqlarga ega bo‘lishi;
ishonchli (kodli) qulflar o‘rnatilgan mustahkam eshiklar bilan jihozlanishi;
derazalar xonaga kirishdan himoya qilish vositalariga ega bo‘lishi, shuningdek begona shaxslarning ko‘z yoki maxsus
qurilmalar bilan kuzatishidan himoya qiluvchi deraza pardalari, qo‘riqlash va ogohlantirish qurilmalari bilan jihozlanishi;
yong‘in xavfsizligi talablari.
130. Server xonasiga o‘rnatilgan videokuzatuv tizimi quyidagi talablarga javob berishi kerak:
servyerlar bilan bevosita jismoniy kontaktlar yozib borilishi;
uzluksiz videokuzatuv amalga oshirilishi;
servyerlarning (server shkaflarining) oldi va orqa tarafini kechayu-kunduz nazorat qilish imkoniyati bo‘lishi;
videokameralarning tasvirga olish imkoniyatlari texnologik qurilmalarga xizmat ko‘rsatayotgan xodimlarning yuzlarini
ishonch bilan farqlashiga yetarli bo‘lishi.
131. Videokuzatuv qurilmalar va binoga (yo‘laklarga, xonalarga) kirishni nazorat qilish tizimlari ma’lumotlari bank to‘lov
tizimi lokal tarmoqlaridan ajratilgan va tashqi ta’sirlardan himoya qilingan bo‘lishi hamda elektr ta’minoti uzilgan vaqtdan boshlab
12 soat ichida energiyaga bog‘liq bo‘lmagan holda avtonom ravishda ishlash imkoniyatiga ega bo‘lishi, shuningdek videoarxiv 2
oydan kam bo‘lmasligi lozim.
Videokuzatuv qurilmalar montaj va demontaj qilinishi oson va videotizim masshtablanadigan bo‘lishi kerak.
132. Videoarxiv ma’lumotlarini yuritish, foydalanish bankning xavfsizlik bo‘yicha mas’ul bo‘linmasi tomonidan amalga
oshiriladi.
133. Server xonasi binoning o‘t o‘chirish tizimiga bog‘liq bo‘lmagan avtomatik gazli o‘t o‘chirish qurilmasi bilan
jihozlangan bo‘lishi lozim.
Bank server xonasida (maxsus jihozlangan shkafda) yoki buning uchun maxsus jihozlangan xonada bevosita gazli o‘t
o‘chirish tizimi joylashtirilishini ta’minlashi kerak.
Gazli o‘t o‘chirish tizimini ishga tushirish yong‘indan xabar beruvchi tutun xabargohlaridan, shuningdek xona
tashqarisida, devorga pol sathidan 1,5 m balandlikda o‘rnatilgan qo‘lda ishga tushiriladigan xabargohlardan amalga oshirilishi
kerak.
134. Gazli o‘t o‘chirish tizimi xonaning ichkarisida va tashqarisida joylashgan avtomatik gazli o‘t o‘chirish qurilmasi
ishga tushganligi to‘g‘risida xodimlarga xabar beruvchi tabloga va xonaning tashqarisida o‘rnatilgan tovushli xabar beruvchi
moslamaga ega bo‘lishi kerak.
135. Gazli o‘t o‘chirish tizimi ventilatsiya qilish tizimining himoya qiluvchi klapanlari yopilishi va uskunaning ta’minoti
uzilishi to‘g‘risida topshiriq berilishini ta’minlashi kerak.
136. Gaz va tutunni chiqarib yuborish tizimi yong‘inni o‘chirish tizimi ishga tushganidan so‘ng server xonasidan gaz va
tutunning chiqib ketishini ta’minlashi kerak. Ushbu tizim binoning ventilatsiya tizimidan alohida bino tomiga havo quvuri
chiqarilgan holda bajariladi. Tizim server xonasidagi havo hajmidan uch hissa oshadigan hajmdagi gaz havo aralashmasi chiqarib
tashlash imkoniyatiga ega bo‘lishi kerak.
137. Sovitish va ventilatsiya quyi tizimiga qo‘yiladigan asosiy talablar:
a) server xonasida quyidagi iqlim sharoitlariga rioya qilinishi kerak:
xonadagi havo harorati: 18 — 24°S;
haroratning yo‘l qo‘yiladigan og‘ishlari: ± 2°S;
havoning nisbiy namligi 40 — 50 foiz;
havoni sovitish tizimining haqiqiy sovitish quvvati server xonasida joylashgan barcha uskunalar va tizimlarning umumiy
issiqlik chiqarishidan ortiq bo‘lishi kerak;
b) server xonasining havosini sovitish tizimi 100% zaxiralashdan foydalangan holda bajariladi (kamida, har biri mustaqil
ravishda xonaning havo rejimini ta’minlay oladigan ikkita mustaqil konditsioner);
v) sovitish tizimi masofadan monitoringni amalga oshirish imkoniyatini ta’minlashi kerak.
16-bob. Bankning tashqi axborot tizimlari bilan axborot almashinuvida axborot xavfsizligini ta’minlashga qo‘yilgan
talablari
138. Bank boshqa yuridik tashkilotning axborot tizimi (bundan buyon matnda tashqi axborot tizimi deb yuritiladi) bilan
axborot almashinuvini amalga oshirish shartnoma asosida amalga oshiriladi.
139. Bank va tashqi axborot tizimi orasida axborot almashinuvi amalga oshirilishi uchun quyidagi axborot xavfsizligi
talablari belgilab olinishi kerak:
bank tomonidan beriladigan ma’lumotlar ro‘yxati va shakli;
bank axborot tizimiga kirish imkoniyatlarini chegaralash chora-tadbirlari;
axborot almashinuvida autentifikatsiya va identifikatsiya jarayonlari;
elektron raqamli imzo, shifrlash va boshqa axborot muhofazasi qurilmalari, dasturlari va uskunalari;
bank siri ma’lumotlarini tashqariga chiqishini oldini olish;
mazkur Nizomda ko‘rsatilgan tarmoq xavfsizligi talablari va boshqa axborot muhofazasi talablari bajarilishi;
axborot almashinuvida qatnashuvchi xodimlarni tayinlash, ularning vazifalari, majburiyatlari va javobgarliklari.
140. Bank tashqi axborot tizimi bilan axborot almashinuvini amalga oshirishda Markaziy bankning axborot muhofazasi
bo‘yicha boshqa talablariga rioya etishi zarur.
17-bob. Axborot xavfsizligi talablari ustidan nazorat
141. Bank axborot xavfsizligi ta’minlanganligini aniqlash maqsadida tashqi tashkilotlar xizmatidan foydalanishi va ichki
auditini amalga oshirishi mumkin.
142. Tashqi tashkilot xizmatlari audit yoki ekspertiza ko‘rinishida amalga oshirilishi mumkin. Bank audit yoki ekspertiza
ishlarini o‘tkazuvchi tashkilotlarga konfidensial, shu jumladan bank siri ma’lumotlarini taqdim etish yuzasidan ichki hujjat ishlab
chiqishi lozim, bunda ushbu ma’lumotlar tegishli shartnoma asosida berilishi kerak.
143. Bosh bankning Axborot xavfsizligi xizmati xodimlari bank va filiallarida mazkur Nizom talablarining bajarilishi
ustidan doimiy nazorat olib borishlari lozim.
18-bob. Yakuniy qoidalar
144. Mazkur Nizom talablarining buzilishida aybdor bo‘lgan shaxslar qonun hujjatlarida belgilangan tartibda javobgar
bo‘ladi.
145. Mazkur Nizom O‘zbekiston Respublikasi Axborot texnologiyalari va kommunikatsiyalarini rivojlantirish vazirligi,
O‘zbekiston Respublikasi Innovatsion rivojlanish vazirligi va O‘zbekiston Respublikasi “O‘zarxiv” agentligi bilan kelishilgan.
Axborot texnologiyalari va kommunikatsiyalarini rivojlantirish vaziri Sh. SADIKOV
2020-yil 20-yanvar

Innovatsion rivojlanish vaziri I. ABDURAXMONOV
2020-yil 20-yanvar

“O‘zarxiv” agentligi direktori U. YUSUPOV
2020-yil 20-yanvar
O‘zbekiston Respublikasi Markaziy banki
boshqaruvining 2020-yil 25-yanvardagi 2/4son qaroriga
2-ILOVA

O‘z kuchini yo‘qotgan deb topilayotgan idoraviy normativ-huquqiy hujjatlar ro‘yxati
1. O‘zbekiston Respublikasi Markaziy banki Boshqaruvining 2000-yil 5-fevraldagi 461-son qarori bilan tasdiqlangan
O‘zbekiston Respublikasining avtomatlashtirilgan bank tizimlaridagi antivirus himoyasi to‘g‘risidagi nizom (ro‘yxat raqami 910,
2000-yil 10-mart) (O‘zbekiston Respublikasi vazirliklari, davlat qo‘mitalari va idoralarining me’yoriy hujjatlari axborotnomasi,
2000-y., 5-son).
2. O‘zbekiston Respublikasi Markaziy banki Boshqaruvining 2018-yil 31-martdagi 12/4-son “O‘zbekiston
Respublikasining avtomatlashtirilgan bank tizimlaridagi antivirus himoyasi to‘g‘risidagi nizomga o‘zgartirishlar kiritish haqida”gi
qarori (ro‘yxat raqami 910-1, 2018-yil 9-aprel) (Qonun hujjatlari ma’lumotlari milliy bazasi, 10.04.2018-y., 10/18/910-1/1032son).
3. O‘zbekiston Respublikasi Markaziy banki Boshqaruvining 2001-yil 23-iyundagi 14/13-son “O‘zbekiston Respublikasi
hududida banklarda elektron axborotlarni muhofazalashni tashkil etish to‘g‘risida yo‘riqnomani tasdiqlash to‘g‘risida”gi qarori
(ro‘yxat raqami 1047, 2001-yil 9-iyul) (O‘zbekiston Respublikasi vazirliklari, davlat qo‘mitalari va idoralarining me’yoriy
hujjatlari axborotnomasi, 2001-y., 13-son).
4. O‘zbekiston Respublikasi Markaziy banki Boshqaruvining 2004-yil 2-oktabrdagi 21/10-son “O‘zbekiston Respublikasi
hududida banklarda elektron axborotlarni muhofazalashni tashkil etish to‘g‘risidagi yo‘riqnomaga qo‘shimchalar kiritilishi
to‘g‘risida”gi qarori (ro‘yxat raqami 1047-1, 2004-yil 22-oktabr) (O‘zbekiston Respublikasi Qonun hujjatlari to‘plami, 2004-y., 42son, 450-modda.).
5. O‘zbekiston Respublikasi Markaziy bank Boshqaruvining 2006-yil 17-yanvardagi 1/9-son “O‘zbekiston Respublikasi
hududida banklarda elektron axborotlarni muhofazalashni tashkil etish to‘g‘risidagi yo‘riqnomaga o‘zgartirish kiritish haqida”gi
qarori (ro‘yxat raqami 1047-2, 2006-yil 8-fevral) (O‘zbekiston Respublikasi Qonun hujjatlari to‘plami, 2006-y., 6-7-son, 45modda).
6. O‘zbekiston Respublikasi Markaziy bank Boshqaruvining 2006-yil 20-apreldagi 10/10-son “O‘zbekiston Respublikasi
hududida banklarda elektron axborotlarni muhofazalashni tashkil etish to‘g‘risidagi yo‘riqnomaga o‘zgartirish kiritish haqida”gi
qarori (ro‘yxat raqami 1047-3, 2006-yil 6-may) (O‘zbekiston Respublikasi Qonun hujjatlari to‘plami, 2006-y., 19-son, 165modda).
7. O‘zbekiston Respublikasi Markaziy bank Boshqaruvining 2019-yil 10-avgustdagi 18/18-son “O‘zbekiston Respublikasi
hududida banklarda elektron axborotlarni muhofazalashni tashkil etish to‘g‘risidagi yo‘riqnomaning 6-bandiga o‘zgartirish kiritish
haqida”gi qarori (ro‘yxat raqami 1047-4, 2019-yil 26-avgust) (Qonun hujjatlari ma’lumotlari milliy bazasi, 26.08.2019-y.,
10/19/1047-4/3638-son).
8. O‘zbekiston Respublikasi Markaziy banki Boshqaruvining 2006-yil 17-yanvardagi 1/8-son “O‘zbekiston Respublikasi
tijorat banklari avtomatlashtirilgan bank tizimlarida axborotni muhofaza qilish to‘g‘risidagi nizomni tasdiqlash haqida”gi qarori
(ro‘yxat raqami 1552, 2006-yil 13-mart) (O‘zbekiston Respublikasi qonun hujjatlari to‘plami, 2006-y., 11-son, 89-modda).
9. O‘zbekiston Respublikasi Markaziy banki Boshqaruvining 2006-yil 20-apreldagi 10/7-son “O‘zbekiston Respublikasi
tijorat banklari elektron tizimlarida axborotni muhofaza qilish to‘g‘risidagi nizomni tasdiqlash haqidagi qarorga o‘zgartirish va
qo‘shimchalar kiritish to‘g‘risida”gi qarori (ro‘yxat raqami 1552-1, 2006-yil 3-avgust) (O‘zbekiston Respublikasi qonun hujjatlari
to‘plami, 2006-y., 31-32-son, 324-modda).
10. O‘zbekiston Respublikasi Markaziy banki Boshqaruvining 2010-yil 13-noyabrdagi 37/3-son “O‘zbekiston
Respublikasi tijorat banklari avtomatlashtirilgan bank tizimlarida axborotni muhofaza qilish to‘g‘risidagi nizomga o‘zgartirish va
qo‘shimchalar kiritish haqida”gi qarori (ro‘yxat raqami 1552-2, 2010-yil 9-dekabr) (O‘zbekiston Respublikasi qonun hujjatlari
to‘plami, 2010-y., 49-son, 463-modda).
11. O‘zbekiston Respublikasi Markaziy banki Boshqaruvining 2006-yil 17-yanvardagi 1/10-son “O‘zbekiston
Respublikasi bank tizimida elektron raqamli imzo va shifrlash kalitlaridan foydalanish tartibi to‘g‘risidagi nizomni tasdiqlash
to‘g‘risida”gi qarori (ro‘yxat raqami 1553, 2006-yil 13-mart) (O‘zbekiston Respublikasi qonun hujjatlari to‘plami, 2006-y., 11-son,
90-modda).
12. O‘zbekiston Respublikasi Markaziy banki Boshqaruvining 2014-yil 6-sentabrdagi 31/1-son “O‘zbekiston Respublikasi
bank tizimida elektron raqamli imzo va shifrlash kalitlaridan foydalanish tartibi to‘g‘risidagi nizomga o‘zgartirishlar kiritish
haqida”gi qarori (ro‘yxat raqami 1553-1, 2014-yil 23-sentabr) (O‘zbekiston Respublikasi qonun hujjatlari to‘plami, 2014-y., 39son, 493-modda).
13. O‘zbekiston Respublikasi Markaziy bank Boshqaruvining 2007-yil 14-apreldagi 11/3-son “O‘zbekiston Respublikasi
banklarida elektron arxiv ishlarini yuritish tartibi to‘g‘risidagi yo‘riqnomani tasdiqlash haqida”gi qarori (ro‘yxat raqami 1685,
2007-yil 2-iyun) (O‘zbekiston Respublikasi qonun hujjatlari to‘plami, 2007-y., 23-son, 243-modda).
14. O‘zbekiston Respublikasi Markaziy banki Boshqaruvining 2010-yil 13-noyabrdagi 37/2-son “O‘zbekiston
Respublikasi banklarida elektron arxiv ishlarini yuritish tartibi to‘g‘risidagi yo‘riqnomaga o‘zgartirishlar kiritish haqida”gi qarori
(ro‘yxat raqami 1685-1, 2010-yil 9-dekabr) (O‘zbekiston Respublikasi qonun hujjatlari to‘plami, 2010-y., 49-son, 465-modda).
(Qonun hujjatlari ma’lumotlari milliy bazasi, 10.03.2020-y., 10/20/3224/0312-son; 26.01.2021-y., 10/21/3285/0073-son)

Hujjatda xato topganingizda, uni belgilab Ctrl+Enter ni bosing.
© O‘zbekiston Respublikasi Adliya vazirligi qoshidagi “Adolat” milliy huquqiy axborot markazi davlat muassasasi

